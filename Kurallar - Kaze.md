# **1 - Genel Bakış**

Kaze-Z, hikaye odaklı bir rol yapma platformudur. Burada yaptığın tüm roller, ciddi ve kalıcı sonuçlar doğurur. Rollerin gidişatına göre karakterin büyük başarılar kazanabilir ya da aldığın risklere bağlı olarak karakterinin ölümüyle de karşılaşabilirsin. Sunucuya giren her oyuncu, bu şartları önceden kabul etmiş sayılır.

Kaze-Z, sıradan bir rol platformu olmanın ötesinde; topluluk bilinci, gerçekçilik ve kurgu bütünlüğü üzerine kurulmuş bir roleplay evrenidir. Bu kurallar, hem Discord'da hem de oyun içinde düzeni, adaleti ve rol standartlarını korumak için hazırlanmıştır.

Kaze-Z'nin temel amacı, oyuncularına güvenli, adil ve sürdürülebilir bir rol ortamı sunmaktır. Alınan tüm kararlar; rol yapmanın devamlılığını sağlamak, topluluk içindeki saygı ve dayanışmayı güçlendirmek ve hikâye bütünlüğünü korumak için uygulanır.

Kaze-Z'deki her kural, sadece düzeni sağlamak için değil; tüm oyuncuların ortak deneyimini gözetmek ve rol kalitesini garantiye almak için vardır. Bu yüzden "bilmiyordum", "okumamıştım" ya da "gözümden kaçtı" gibi bahaneler geçerli değildir. Sunucuya katılan herkes, geçerli kurallara hakim olmak ve bunlara uymakla yükümlüdür.

Bu kural kitapçığı, Kaze-Z evrenindeki tüm oyuncular için bir rehber görevi görür. Kurallar, sadece cezaları değil; aynı zamanda Kaze-Z topluluğunun benimsediği değerleri ve sorumluluk anlayışını da açıkça yansıtır.

##  **1.1. Giriş ve Genel Yaptırım Çerçevesi**

1.1.1. Amaç ve Kapsam

Kaze-Z; topluluk içi iletişimi düzenlemek, sunucu uyumunu korumak ve roleplay deneyimini sürdürülebilir kılmak için işletilmektedir. Bu kural kitabındaki maddeler, Discord dahil oyun içindeki tüm alanlar için geçerli ve bağlayıcıdır.

1.1.2. Katılım ve Kabul Beyanı

Sunucuya katılan her üye, bu metindeki kuralların tamamını okumuş, anlamış ve koşulsuz şekilde kabul etmiş sayılır. Sunucuya katılım; Kaze-Z topluluk değerlerine, rol düzenine ve evrenin (lore) bütünlüğünü korumaya yönelik açık bir söz niteliğindedir.

1.1.3. Kural Hiyerarşisi ve Yorum Yetkisi

Kural uygulama sırası şu şekildedir: Özel kural veya duyurular -> İlgili bölüm kuralları -> Genel maddeler.  
Kurallarda belirsizlik olması durumunda yönetimin yorumu esas alınır. Gerekli görülen durumlarda, geçmiş benzer olaylar ve sunucu çıkarı doğrultusunda yorumlayıcı kararlar verilebilir.

1.1.4. Yaptırım Türleri

İhlalin türüne ve etkisine bağlı olarak uygulanabilecek yaptırımlar şunlardır:

· Uyarı (sözlü veya yazılı)  
· Geçici susturma (mute)  
· Geçici uzaklaştırma (Kick / WL cezası)  
· Kalıcı yasaklama (perma ban)

1.1.5. Yaptırım Ölçütleri

Uygulanacak yaptırımlar; ihlalin ağırlığı, tekrar durumu, mevcut kanıtlar, topluluk ve rol düzeni üzerindeki etkisi ile oyuncunun geçmiş sicili göz önünde bulundurularak belirlenir.

1.1.6. Delil ve Kayıt Esası

Tüm yaptırım kararları; kayıt, görüntü, log ve benzeri somut kanıtlara dayanarak verilir. Sunucu kayıtları, ekran görüntüleri, video kayıtları, sistem logları ve yetkili gözlemleri geçerli kanıt olarak sayılır. Yönetim, gerekli gördüğü durumlarda ek kanıt talep etme ve bu kayıtları arşivleme hakkını saklı tutar.

1.1.7. İtiraz ve Başvuru Yolu

Yaptırım kararlarına itirazlar, sadece ticket sistemi üzerinden ve kayıt altına alınarak değerlendirilir. İtiraz sürecinde saygılı bir üslup kullanılması ve iddiaların kanıtlarla desteklenmesi zorunludur. Yetkililere özel mesaj (DM) yoluyla yapılan başvurular işleme alınmaz. (Her yetkilinin gelen DM'leri görmesi garanti edilemediğinden, tüm destek ve şikâyet süreçleri ticket sistemi üzerinden yürütülmelidir.)

1.1.8. Güncelleme ve Yürürlük

Yönetim ekibi, kuralları güncelleme, değiştirme veya yeni kurallar ekleme hakkına sahiptir. Yapılan değişiklikler duyurulduğu andan itibaren yürürlüğe girer ve sunucudaki tüm üyeler için bağlayıcı sayılır.

1.1.9. Yetki ve Takdir Hakkı

Yönetim, sunucu düzenini, güvenliğini ve rol bütünlüğünü korumak için gerekli gördüğü her türlü önleyici ve düzeltici tedbiri alma yetkisine sahiptir. Bu yetki, topluluk huzuru ve adalet ilkesi gözetilerek kullanılır.

1.1.10. Bilmemek Mazeret Değildir

·"Haberim yoktu" veya "farkında değildim" gibi gerekçeler geçerli sayılmaz. Sunucuya katılan her üye, güncel kuralları takip etmek ve bu kurallara eksiksiz uymakla yükümlüdür.

·Yaptırımların amacı cezalandırmak değil; topluluk düzenini ve rol bütünlüğünü korumaktır. Alınan her karar, adil değerlendirme ve sunucu çıkarı ilkesi doğrultusunda uygulanır.

## **1.2. Saygı ve Topluluk Düzeni**

1.2.1. Genel Yükümlülük

Kaze-Z topluluğuna katılan her üye; topluluk huzurunu korumak, yapıcı bir iletişim ortamını sürdürmek ve roleplay bütünlüğünü desteklemekle yükümlüdür. Sunucu içindeki tüm iletişimlerde temel kriterler saygı, nezaket ve yapıcılıktır. Her oyuncu, davranışlarıyla topluluğun genel kalitesine olumlu katkı sunmayı hedeflemelidir.

1.2.2. Hakaret ve Kişisel Saldırı Yasağı

· Hakaret, aşağılama, tehdit, kişisel sataşma ve aşağılayıcı her türlü ifade kesinlikle yasaktır.  
· Tüm iletişim, karşılıklı saygı ve nezaket çerçevesinde yürütülmek zorundadır.

1.2.3. Kışkırtıcı ve Ortam Bozucu Davranışlar

· Kavga çıkartma amacı güden, kışkırtıcı veya topluluk huzurunu bozan tutum ve davranışlar yasaklanmıştır.  
· Bu tür eylemler, doğrudan yaptırım sebebi oluşturur.

Yapıcı tartışmalar desteklense de; gerginlik oluşturan, kişiselleştirmeye dayalı veya tahrik edici tutumlar rol ortamına zarar verdiği için hoş görülmez.

1.2.4. Irkçılık, Ayrımcılık ve Nefret Söylemi

· Din, dil, ırk, siyasi görüş, cinsiyet, cinsel yönelim veya benzeri konular üzerinden yapılan her türlü ayrımcı söylem ve nefret söylemi asla kabul edilmez.  
· Bu davranışlar, Kaze-Z topluluk değerlerini doğrudan ihlal eden ciddi kural ihlalleri olarak değerlendirilir.

1.2.5. Sunucu içerisindeki küfür ve hakaret politikası

Kaze-Z sunucusunda küfür kullanımına dair sınırlar oldukça nettir. Rol içerisinde taraflar arasında gelişen diyaloglar sonrası edilen küfür ve hakaret ile, hiçbir diyalog yaşamamış iki karakter arasında gerçekleşen küfür ve hakaret aynı kapsamda değerlendirilmez. Rolü bulunmayan herhangi bir karaktere küfür eden her oyuncu, cinsiyeti fark etmeden, bu konu üzerinden yaptırım görebilir.	

1.2.5.1 Rolün bulunduğu senaryolarda küfür ve hakaret kullanımı

· ADK (Ailevi Değerlere Küfür): Kişiler arasında uygun rolün bulunduğu ortamlarda kullanılması serbesttir. Kişiler bir evrendeki karakteri canlandırdıklarını unutmamalılar. Konuyu kişiselleştirmeden rol yapmaya devam etmeliler.

· DDK (Dini ve Manevi Değerlere Küfür): Dini inançlara, kutsal sayılan değerlere veya manevi duygulara yönelik saldırı ve küfürler kalıcı uzaklaştırma sebebidir. Rollü veya rolsüz kullanılması kesinlikle ve bahanesiz yasaktır.

· Cinsiyetçi Küfürlere Yönelik İhlaller: Cinsiyet fark etmeksizin rol içerisinde cinsiyetçi, aşağılayıcı, taciz boyutuna varan veya aşırı seviyede küfür barındıran söylemler, Kaze-Z'in "Güvenli Ortam" prensibine açıkça aykırıdır ve en ağır cezalar (süresiz yasaklama) ile cezalandırılır. Bir kadın karakter ile rol yaptığınız sırada ona küfür edebilirsiniz. Ancak küfür ile aşırıya kaçmış rahatsız edici unsurlar içeren cümleler kurmak arasındaki farkı anlamanız gerekmektedir. Aynı kurallar, erkek karakterler ile tartışmaya girmiş kadın karakterler için de geçerlidir.

Örnek : ‘’Senin erkekliğini alacağım\!’’  
‘’Yanımdakiler sırayla ırzına geçecek\!’’ gibi cinsiyet üzerinden kişiyi rahatsız edecek cümleler kurmak yasaktır.

Not: "Rol yapıyordum" veya "ağzımdan kaçtı" gibi savunmalar bu madde kapsamında kesinlikle geçerli sayılmaz.

1.2.6. Yetkililere Saygı

· Sunucu yetkilileri gönüllülük esasıyla görev yapmaktadır.

· Yetkililere yönelik tehdit, baskı, küçümseyici tavır, sorgulayıcı veya kışkırtıcı üslup kabul edilemez olup yaptırıma tabidir.

1.2.7. Topluluk Düzenine Zarar Verme

· Sürekli olarak ortamı germek, sohbet veya rol akışını aksatmak ya da topluluğu bölmeye yönelik davranışlar sergilemek ağır yaptırımlarla sonuçlanır.

·Her üye, yalnızca kendi deneyimini değil; topluluğun genel huzurunu ve düzenini de gözetmekle yükümlüdür.

1.2.8. Ortak Sorumluluk İlkesi

·Saygı ve düzen anlayışı sadece Discord ortamıyla sınırlı değildir; oyun içi roleplay sürecinde de aynı şekilde geçerlidir. Her üye, huzurlu ve güvenli bir topluluk yapısının devamı için aktif sorumluluk üstlenmekle yükümlüdür.

·Kaze-Z topluluğu, bireysel özgürlükler ile ortak düzenin dengeli bir biçimde sürdüğü bir ortamı hedefler. Her oyuncu, hem karakteriyle hem de davranışlarıyla bu dengeyi temsil eder.

1.2.9. Kışkırtma, Tahrik ve Manipülasyon (Provokasyon)

·Bir oyuncunun kural ihlali yapması kadar, onu bu ihlale sürükleyen, bilinçli biçimde kışkırtan ve ortamı geren davranışlar da suç sayılır.

· Tahrik: Karşı tarafı küfür etmeye, kural ihlali yapmaya veya saldırganlaşmaya zorlayacak şekilde sürekli tacizde bulunmak, pasif-agresif söylemler kullanmak veya "toxic" tavırlar sergilemek yasaktır.

· Cezai Sorumluluk: Bir tartışmada ağır küfür eden oyuncu yaptırıma tabi tutulurken; olayı başlatan, karşı tarafı psikolojik baskı altına alan veya bilinçli şekilde tahrik eden oyuncu da eşit derecede sorumlu kabul edilir ve yaptırımdan muaf tutulmaz.

·Kaze-Z'de amaç yalnızca sonucu değil; süreci ve ihlalin kaynağını da ele alarak topluluk düzenini korumaktır. Rol içinde bile olsa, aşırıya kaçan veya kişisel algılanabilecek ifadelerden kaçınılması zorunludur.

## **1.3. IC/OOC Ayrımı ve Olay Taşıma**

1.3.1. Ayrımın Önemi  
 Kaze-Z, roleplay odaklı bir topluluktur. Bu nedenle IC (Karakter İçi) ile OOC (Karakter Dışı) ayrımına dikkatle uyulması zorunludur. Rol deneyiminin kalitesi, bu sınırın korunmasına bağlıdır. Oyuncunun tutumları yalnızca karakterine özgü olmalı; gerçek hayattaki niyet ve duygular role yansıtılmamalıdır.

1.3.2. Metagaming Yasağı  
 ·OOC ortamda edinilen bilgiler IC ortamda kullanılamaz. Bu durum, rol bütünlüğünü bozan en ciddi ihlallerden biridir.  
 Örnekler:  
 · Discord üzerinden öğrenilen bir konumu oyun içinde "karakter biliyormuşçasına" kullanmak.  
 ·Yayın takip ederek diğer oyuncuların bulunduğu konuma gitmek.  
 ·Özel mesaj (PM) yoluyla alınan bilgiyi IC'de kullanarak rolü manipüle etmek.  
 Bu davranışlar metagaming kapsamındadır ve yasaklanmıştır.

1.3.3. Olay Taşıma Yasağı  
 · IC ortamında yaşanan olaylar OOC'ye taşınamaz.  
 · OOC'deki kişisel husumetler IC'ye yansıtılamaz.  
 Rol içinde gelişen tüm olaylar karakterler arasında kalmalıdır.  
 Örnek: IC'de tartışma yaşayan bir karakterin, OOC'de oyuncuya kin gütmesi yasaktır.

1.3.4. Kışkırtıcı Paylaşım ve Tartışmalar  
 · Oyun içi olayların Discord'da paylaşılması, yorumlanması veya kışkırtıcı bir üslupla gündeme getirilmesi yasaktır.  
 · Bu davranış, topluluk düzenini bozduğu için ağır yaptırımlara yol açar.  
 "Ekran görüntüsü (SS) atıp olayı yaymak" veya "yayında izletip yorum toplamak" role değil, tartışmayı alevlendirmeye hizmet eder.

1.3.5. Kişisel Tartışmaların Rol Dışına Taşınmaması  
 · Oyun içi çatışmalar, anlaşmazlıklar veya rol kaynaklı sorunlar OOC tartışmaya dönüştürülemez.  
 · Her oyuncu, yaşadığı olayları karakter bakış açısından ele almalı; kişisel gerginliğe dönüştürmemelidir.

1.3.6. Saygı Çerçevesi  
 · Karakterler arası anlaşmazlıklar, oyuncular arasında kişisel gerginliğe dönüşemez.  
 · Oyuncular her koşulda karşılıklı saygıyı korumalıdır.  
 · IC'de yaşanan her şey IC sınırları içinde kalmalıdır.

1.3.7. Kural İhlalinin Cezası 
 IC/OOC ayrımının ihlali, rol bütünlüğünü doğrudan bozan ağır bir kusurdur.  
 "Kaze-Z'de karakterlerin birbirine düşman olması, oyuncuların düşman olduğu anlamına gelmez. Rol biter; saygı kalır."

## **1.4. Mesaj ve İletişim Düzeni**

Kaze-Z Discord sunucusundaki tüm iletişim kanalları; topluluk düzenini korumak ve sağlıklı bir ortam oluşturmak için denetlenir. Her üye, aşağıdaki kurallara uymakla yükümlüdür.

1.4.1. Spam Yasağı  
 Aynı mesajın peş peşe gönderilmesi, birden fazla üye tarafından toplu tekrarlar veya sohbet akışını aksatacak içerikler yasaktır. Sohbetin akıcı, anlaşılır ve düzenli ilerlemesi esastır.  
 Örnek: "Selam" mesajını ardışık göndermek veya emojiyle flood yapmak spam sayılır.

1.4.2. Etiket Kullanımı  
 Yetkili, geliştirici veya topluluk rollerini gereksiz yere etiketlemek yasaktır. Etiket, sadece gerçekten gerekli durumlarda yönlendirme ya da bilgilendirme için kullanılmalıdır.  
 Gereksiz etiket, iletişim düzenini bozduğu için uyarı veya geçici susturma ile sonuçlanabilir.  
 Not: "@Daemon bakar mısın?" gibi etiketler, ilgili kanalda zaten yetkili varsa gereksiz kabul edilir.

1.4.3. Hata ve Bug Bildirimi  
 Hata ve bug bildirimleri sadece ilgili kanallar üzerinden yapılmalıdır. Genel sohbetlerde bu tür konuların gündeme getirilmesi sohbet bütünlüğünü bozar ve takibi zorlaştırır. Doğru kanaldaki bildirimler geliştirici ekip tarafından incelenir ve geri dönüş sağlanır.  
 Öneri: Hata raporları için #bug-bildiri; öneriler için #istek-öneri kullanılmalıdır.

1.4.4. Destek Talepleri  
 IC veya OOC fark etmeksizin tüm destek talepleri yalnızca ticket sistemi üzerinden kabul edilir. Ticket dışındaki kanallardan iletilen talepler dikkate alınmaz. Ticket'larda sıralama önceliği geçerlidir; sabırlı olunması gerekir.

1.4.5. Özel Mesaj (DM) Yasağı  
 Yetkililere doğrudan DM göndermek yasaktır. "Neden geç dönüldü?" gibi ifadeler kabul edilmez. Tüm süreçler ticket üzerinden yürütülür. Bu kural, hem iş yükünü düzenlemek hem de işlemleri kayıt altına almak için gereklidir.  
 Not: Ticket dışı DM'ler görmezden gelinebilir.

1.4.6. Bağlayıcılık  
 Bu kurallar, Discord iletişiminin düzenli, şeffaf ve işlevsel sürdürülmesi için bağlayıcıdır. Her üye, kanalları amacına uygun kullanmakla yükümlüdür.

## **1.5. Reklam ve Paylaşım Kuralları**

Kaze-Z Discord'unda yapılan paylaşımlar; topluluk düzeni, güvenliği ve ahlaki bütünlük açısından değerlendirilir. Aşağıdaki kurallar bağlayıcıdır; ihlal durumunda yönetim yaptırım uygular.

1.5.1. Reklam Yasağı  
 Her türlü dış yönlendirme (Discord/Telegram grubu, sosyal medya bağlantısı, yayın kanalı vb.) paylaşımı yasaktır. Partnerlik/iş birliği talepleri yalnızca üst yönetimle ve ticket sistemi üzerinden görüşülür. Ticket dışı başvurular dikkate alınmaz.  
 Örnek: Kişisel yayın linkini sohbet kanalında paylaşmak reklamdır.  
 Dip Not: Sadece yayın duyuruları, yayıncılar tarafından yayın duyuru kanalına iletilir.

1.5.2. Müstehcenlik ve Taciz İçerikleri  
 Taciz, cinsel ima, uygunsuz görsel veya durum mesajları yasaktır. Bu tür paylaşımlar, Kaze-Z'nin değerlerini ve güvenli ortam ilkesini ihlal eder. Ağır yaptırımlar (kalıcı uzaklaştırma dahil) uygulanır.  

1.5.3. Profil Kullanımı  
 Kullanıcı adı, profil fotoğrafı veya durum mesajı; müstehcen, kışkırtıcı, yanıltıcı, hakaret içeren veya tahrik edici olamaz. Bu nitelikteki profiller uyarılmadan işleme alınabilir.  
 Örnek:  
 · "Kaze-Z Staff" gibi yanıltıcı isimler yasaktır.  
 · Aşırı politik/erotik görseller doğrudan yaptırım sebebidir.

1.5.4. Topluluk Düzenini Bozan Paylaşımlar  
 Sohbet bütünlüğünü bozan, rahatsız edici veya kışkırtıcı görsel, GIF ya da mesajların paylaşılması yasaktır. Her paylaşım, topluluk huzurunu gözetmelidir.

1.5.5. DM Üzerinden Reklam veya Taciz  
 DM yoluyla reklam veya taciz yasaktır. Şikâyet olduğunda konu ticket üzerinden incelenir; kanıt sunulursa kalıcı yaptırım uygulanır.  
 Not: DM ile başka sunuculara davet göndermek de reklam kapsamındadır.

1.5.6. OOC Dolandırıcılık  
 Rol dışı (OOC) alanlarda dolandırıcılık yasaktır. Bu davranış, topluluk güvenliğini ihlal eden en ağır suçlardandır ve kalıcı uzaklaştırma sebebidir.  
 Örnek: Gerçek para veya oyun içi eşyaları OOC takasla aldatmak.

1.5.7. Oyunculara ve Topluluk Üyelerine Saygı  
 Kaze-Z, güvenli ve eşitlikçi bir ortam ilkesini benimser. Kadın oyunculara veya erkek oyunculara yönelik müstehcen tavır, taciz edici yaklaşım ve rahatsız edici davranışlar kesinlikle yasaktır. Bu konularda sıfır tolerans politikası uygulanır.

1.5.8. Bağlayıcılık  
 Paylaşımlar, hem Discord kurallarına hem de topluluk huzuruna uygun olmalıdır. Aksi durumda yaptırım kaçınılmazdır.

## **1.6. Destek Sistemi ve Yetkili İletişimi**

Kaze-Z Discord'unda yürütülen tüm destek faaliyetleri, düzenin sağlanması ve sorunların sağlıklı bir şekilde çözülmesi için yalnızca ticket sistemi üzerinden gerçekleştirilir. Bu sistem, hem oyuncu haklarını korur hem de işlem güvenliğini kayıt altına alarak sağlar.

1.6.1. Destek Başvurularının Yöntemi

IC ya da OOC her türlü sorun, talep ve şikâyet yalnızca ticket yoluyla iletilmelidir. Ticket dışı kanallardan yapılan başvurular işleme alınmaz.  
 Not: Ticket başlığının kısa, öz ve açıklayıcı olması süreci hızlandıracaktır.

1.6.2. Delil ve Kayıt Şartı

Kanıt (ekran görüntüsü, video kaydı, log veya detaylı açıklama) içermeyen ticket'lara destek sağlanamaz. Yetkililer açıklamayı dinler, mevcut verileri inceler ve süreci buna göre belirler. Bu yöntem, adil ve tarafsız bir karar mekanizması için gereklidir.  
 Örnek: SS veya kısa video kaydı yoksa RDM bildirimi değerlendirmeye alınmaz.

1.6.3. Sabır ve Bekleme Yükümlülüğü

Ticket süreci, talebin içeriğine ve yoğunluğa göre zaman alabilir. Cevap gecikebilir; bu sürede sabırlı olmak esastır. Sürekli "ne zaman bakılacak" tarzı mesajlar işleyişi yavaşlatır. Yönetim, bildirimlere sırasıyla dönüş yapar; öncelik durumu, aciliyet ve konunun niteliğine göre belirlenir.

1.6.4. Hatalı veya Yanıltıcı Beyan

Yetkilileri yanlış yönlendirmek, sahte kanıt sunmak veya olayı çarpıtmak yasaktır. "Bende görünmedi", "öyle demek istemedim", "şakaydı" gibi savunmalar geçersizdir. Ticket sürecinin kötüye kullanılması ağır yaptırımlara yol açar.

1.6.5. DM (Özel Mesaj) Kullanımı

Yetkililere DM göndermek yasaktır; tüm iletişim ticket üzerinden sağlanır. Bu kural, sürecin şeffaf, kayıtlı ve adil yürümesi için zorunludur.  
 Not: "Hızlı yanıt almak istedim" bahanesi, DM kuralı ihlalini haklı çıkarmaz.

1.6.6. Destek Sürecine Müdahale

Yetkililerin ticket yönetme yöntemi tartışmaya açılamaz. Geliştirici/yönetim ekibi, süreci kendi inisiyatifiyle yönetir. Karara müdahale etmeye çalışmak veya tartışmayı uzatmak cezai işlem gerektirebilir.

1.6.7. Sistemin Suistimali

Gereksiz ticket oluşturmak, aynı konuyu ısıtıp gündeme getirmek veya başkalarının vaktini çalmak yasaktır. Bu davranış, yetkililerin zamanını israf eder ve hak kaybına sebep olur. Sistemi istismar edenlere geçici veya kalıcı uzaklaştırma uygulanabilir.

1.6.8. Yükümlülük ve Bağlayıcılık

Ticket sistemi, topluluk düzenini ve adalet ilkesini korumak için zorunludur. Bu sürece uymak her üyenin sorumluluğundadır. Destek aşamasında saygılı, sabırlı ve dürüst davranmak çok önemlidir.

## **1.7. Gizlilik ve Kişisel Veriler**

Kaze-Z bünyesinde tüm üyelerin güvenliği ve gizliliği en üst düzeyde korunur. Aşağıdaki kurallar kesin ve bağlayıcıdır.

1.7.1. Kişisel Bilgi Paylaşımı  
 Herhangi bir üyenin isim-soyisim, adres, telefon numarası, e-posta adresi, sosyal medya hesabı, fotoğrafı veya özel yaşamına dair veriler ifşa edilemez. Bu tür bilgiler, sadece kişinin açık rızası dahilinde ve güvenli ortamlarda paylaşılabilir.  
 Not: "Profili zaten herkese açık" gibi bahaneler kabul edilmez.

1.7.2. Doxing (İfşa)  
 Bir üyenin kimlik bilgilerini, özel yazışmalarını, ekran görüntülerini veya kişisel materyallerini izni dışında yaymak en ağır ihlal sayılır. Bu eylem doğrudan süresiz uzaklaştırma nedenidir; gerektiğinde hukuki mercilere bildirilir.

1.7.3. Özel Görüşmelerin Yayılması  
 Discord üzerinden yapılan özel mesajlaşmalar, sesli görüşmeler veya yazılı sohbetler, tarafların izni olmaksızın ifşa edilemez. "Şaka yapıyordum" savunması geçersizdir. Kişisel sınırların ihlali topluluk güvenliğini zedeler ve yaptırıma yol açar.

1.7.4. Ses ve Görüntü Kayıtları  
 ·Sunucu içinden elde edilen ekran görüntüleri, ses veya video kayıtları yalnızca raporlama amacıyla kullanılabilir. Bu kayıtların sosyal medyada veya dış platformlarda paylaşılması yasaktır.  
 ·Yayıncılar, eğer sesli kanalda kayıt alacaklarsa, kanalda bulunan üyeleri önceden bilgilendirmekle yükümlüdür.  
 Örnek: "Sesli kanalda canlı yayındayım, kayıt alınıyor" şeklinde bir uyarı yeterlidir.

1.7.5. Veri Yoluyla Baskı  
 Bir oyuncunun özel yaşamına veya kişisel verilerine ait bilgiler, tehdit/şantaj amacıyla kullanılamaz. Bu tür girişimler doğrudan kalıcı yasaklama sebebidir; gerektiğinde yasal bildirimde bulunulur.

1.7.6. Topluluk Güvenliği  
 Gizlilik ihlali, sadece bir kural çiğneme durumu değil; topluluk bütünlüğüne karşı işlenmiş bir suçtur. Yönetim, bu davranışlara karşı sıfır tolerans gösterir. Her üye, diğerlerinin güvenliğini korumakla da yükümlüdür.

1.7.7. Yaptırımlar  
 Gizlilik ihlali yapan kullanıcıya doğrudan kalıcı uzaklaştırma uygulanır. Duruma göre kayıt ve raporların arşivlenmesi söz konusudur. Ağır veya tekrarlanan ihlallerde dosya adli sürece taşınabilir.

1.7.8. Güvenli Ortam Sözü  
 Kaze-Z, tüm oyuncularına güvenli, saygılı ve huzurlu bir ortam sunmayı hedefler. Hiçbir üye, kişisel bilgilerinin tehdit altında olduğu hissine kapılmamalıdır. Gizlilik ihlali şüphesi oluştuğunda zaman kaybetmeden ticket açılmalıdır.

## **1.8. Yaptırımlar ve Son Hükümler**

Kaze-Z Discord kuralları, topluluk düzeni ve roleplay kalitesini korumak için bağlayıcıdır. İhlaller; ciddiyet derecesi ve tekrar durumuna göre çeşitli yaptırımlarla sonuçlanabilir. Kaze-Z yönetim ekibi, bu kurallarda gerekli gördüğü zaman ve şekilde, herhangi bir gerekçe sunmaksızın değişiklik yapma hakkını saklı tutar.

1.8.1. Uyarı  
 Hafif hatalarda sözlü veya yazılı uyarı yapılır. Bu, üyeye hatasını düzeltme imkânı tanır. Tekrarı durumunda yaptırımın şiddeti artırılır.

1.8.2. Geçici Susturma (Mute)  
 Sohbet düzenini bozan veya iletişimi aksatan ihlallerde uygulanır. Belirli bir süre sesli/yazılı iletişim kısıtlanır. Amaç, düzeni yeniden kurmaktır.

1.8.3. Geçici Uzaklaştırma (Kick/Ban)  
 Tekrar eden ihlallerde veya topluluğu doğrudan etkileyen ciddi kuralsızlıklarda uygulanır. Üye belirli bir süre sunucudan uzaklaştırılır; bu süre içinde geri dönüş talep edilemez.

1.8.4. Kalıcı Yasaklama  
 En ağır ihlallerde (örneğin doxing, taciz, OOC dolandırıcılık, ağır saygısızlık) doğrudan uygulanır. Üye kalıcı olarak uzaklaştırılır; geri dönüş hakkı tanınmaz.

1.8.5. Son Hükümler  
 Yönetim, gerektiğinde kuralları güncelleyebilir veya yeni maddeler ekebilir. Duyurulan güncellemeler yayımlandığı andan itibaren bağlayıcı sayılır. "Bilmemek" muafiyet sağlamaz; her üye güncel kuralları takip etmekle yükümlüdür. Yönetim, topluluk huzuru, güvenliği ve roleplay kalitesi için son karar merciidir.

# **2 - Oyun İçi Kurallar**

Kaze-Z'nin oyun içi kuralları, roleplayin adil, gerçekçi ve sürdürülebilir bir zeminde yürütülmesi için hazırlanmıştır. Sunucuya giriş yapan her oyuncu, bu kuralların tamamını okumuş ve kabul etmiş sayılır. Oyun içi kuralların temel amacı; rol bütünlüğünü korumak, oyuncular arasında eşitliği sağlamak, topluluk düzenini sürdürmek ve herkes için keyifli bir deneyim oluşturmaktır. Her oyuncu, karakterini yönetirken sadece kendi eğlencesini değil; karşısındakinin deneyimini de gözetmekle yükümlüdür. Gerçek roleplay, birlikte bir hikâye yazmaktır. İhlaller; uyarıdan geçici uzaklaştırmaya, oradan kalıcı yasaklamaya kadar uzanan yaptırımlarla sonuçlanabilir.  

 "Oyun içi kurallar, özgürlüğü kısıtlamak için değil; yaratıcılığı korumak için vardır."

## **2.1. Oyun İçi IC/OOC Kullanımı**

Kaze-Z'de roleplayin sürekliliği için IC (Karakter İçi) ile OOC (Karakter Dışı) alanları kesin çizgilerle ayrılır. Bu ayrım, rol bütünlüğünün temel taşıdır.

2.1.1. IC ve OOC Ayrımı  
 Oyun içindeki tüm konuşma, eylem ve etkileşimler IC kabul edilir. PM (özel mesaj), sadece zorunlu durumlarda ve kısa süreli kullanılabilir.

2.1.2. PM'nin IC'ye Taşınması  
 Discord, yayın veya dış platformlardan edinilen bilgiler IC'de kullanılamaz. Benzer şekilde IC'de yaşanan bir olay OOC tartışmaya taşınamaz.  
 Örnek: "Discord'da biri bana düşman, oyunda saldırayım" gibi davranışlar yasaktır.

2.1.3. Tartışmaların Yönetimi  
 Rol sırasında yaşanan anlaşmazlıklar; "Discord'a gel konuşalım" veya "abartma, alt tarafı oyun" gibi ifadelerle sürdürülemez. Bu tutumlar doğrudan yaptırım nedenidir. Doğru yöntem, durumu kayıt altına alıp ticket üzerinden yetkililere iletmek veya sesli destek kanallarını kullanmaktır.

2.1.4. Karakterin Gerçekçiliği  
 Her karakter, Kaze-Z evreninin yaşayan bir parçasıdır. Davranışlar; karakterin geçmişi, kişiliği ve hikâyesiyle uyumlu olmalıdır. Bilgi, güç veya psikoloji OOC niyetlerle değiştirilemez.

2.1.5. Başka Oyuncuların İhlalleri  
 IC/OOC karışımı veya metagaming ihlali tespit eden oyuncu, bunu kanıt (görsel/video/kayıt) ile ticket üzerinden bildirmelidir. Kendi başına tepki vermek veya OOC tartışma başlatmak yaptırım sebebidir. Haklı konumdayken, haksız konuma düşmemelisiniz.

2.1.6. Rolün Bütünlüğü  
 Scriptsel hatalar, teknik aksaklıklar veya yönetimin "Ghost RP" yönlendirmeleri bağlayıcıdır. Bu durumlarda yönetimin talimatına uymak zorunludur.

2.1.7. Dış Kaynaklı Bilgi Kullanımı  
 Karakterler, IC ortamda vakıf olmadıkları bir bilgiyi Discord, yayın veya üçüncü şahıslardan öğrenip "duydum/biliyorum" diyemez. Rol, sadece karakterin bizzat yaşadığı, gördüğü ya da işittiği olaylara dayanır.  
 Not: OOC bilgiyi IC'de kullanmak (metagaming) ağır bir suçtur.

2.1.8. IC/PM Karışımı  
 IC diyalogların PM üzerinden yürütülmesi yasaktır. PM, rol diyaloglarının yerini tutamaz. Rol içi iletişim yalnızca IC komutlarla (örn. /me, /do) sürdürülmelidir.

## **2.2. Powergaming**

Kaze-Z'de rol; gerçekçilik, karşılıklı etkileşim ve irade özgürlüğü üzerine kurulur. Powergaming, bir oyuncunun kendi rolünü karşı tarafın iradesini hiçe sayarak, gerçekçilikten uzak veya rol bütünlüğünü bozan bir şekilde oynamasıdır. Kesinlikle yasaktır ve ağır yaptırımlarla sonuçlanır.

2.2.1. Gerçek Dışı Eylemler  
 Karakterin fiziksel/zihinsel sınırlarını aşan, gerçekçilikten kopuk eylemler kabul edilmez. Her oyuncu, karakterini evrenin kuralları ve mantığına uygun yönetmek zorundadır.  
 Örnekler:  
 · Tek başına onlarca zombiyi alt etmek  
 · Zincirli kapıyı tek yumrukla parçalamak  
 · Patlamadan hasar almadan yürüyüp gitmek

2.2.2. Karşı Tarafın İradesini Yok Sayma  
 Rol, tarafların etkileşimiyle şekillenir. Karşı tarafa eylem hakkı tanımayan roller geçersiz sayılır. Rolün seyri, karşılıklı /me ve /do etkileşimiyle ilerler.

Örnek: "/me şahsı bayıltır ve sürükler" ifadesi, karşı taraf reaksiyon veremeden oynanırsa powergaming kabul edilir.

2.2.3. Zorlama ve Dayatma  
 Oyuncular, geçerli bir gerekçe olmaksızın başkalarını arzu etmedikleri bir durumun içine sürükleyemez. Kaçırma, esir alma, işkence gibi roller yalnızca hikâye bütünlüğüne dayalı ve karşılıklı rıza ile oynanabilir.  
 Doğru örnek:  
 · "/me bileği yakalamaya yeltenir."  
 · "/do karşılık verebilir misin?"  
 Karşı taraf "/do bileğini kurtarır." dediğinde bu karara uymak gerekir. Rıza olmadan kalıcı hasar, ölüm veya zorlayıcı roller ağır yaptırım gerektirir; ancak bu durum force hakkı doğmuyorsa geçerlidir.

2.2.4. Teknik Avantajların Kötüye Kullanımı  
 Oyun mekaniği, script veya üçüncü parti yazılımlarla haksız üstünlük elde etmek yasaktır. Makrolar, FPS/grafik modifikasyonları, "all day-night" eklentileri, bug abuse vb. dahildir. Bu durumlar KazeGuard ile tespit edilir.  
 KazeGuard: Teknik ihlalleri otomatik tespit eden güvenlik sistemi. Ceza kesindir ve geri alınamaz.

2.2.5. Rolün Doğal Akışını Bozmak  
 Her oyuncu, rolün gelişimini doğal seyrine bırakmalıdır. Olayları tek taraflı kontrol eden, başkalarına alan tanımayan veya akışı aksatan tavırlar kabul edilmez.

2.2.6. Bencil Oyun Yapısı
 Rolü tek taraflı domine etmek, sürekli "kahraman/yenilmez" kalmak veya her sahnede kontrolü ele geçirmek; paylaşım ve gelişim temelli role aykırıdır.  
 Örnekler:  
 . Her sahnede kontrolü ele alma  
 · Sürekli kahraman rolünde kalma  
 · Karakteri daima yenilmez gösterme  
 Powergaming ciddi bir ihlaldir.

## **2.3. Metagaming**

Metagaming; oyuncunun OOC (Discord, yayın, PM vb.) kaynaklı bilgileri IC ortamda kullanmasıdır. Bu durum, rolün adil ve gerçekçi işleyişini aksatan en ciddi ihlallerden biridir.  
 "Rol, karakterin bilinciyle oynanır; oyuncunun bilgisiyle değil."

2.3.1. Metagaming Tanımı  
 Discord sohbetleri, yayınlar, özel mesajlar, forumlar gibi dış kaynaklardan elde edilen bilgilerin IC davranış, karar veya konuşmalara yansıtılması metagaming'dir ve ağır yaptırım gerektirir.  
 Örnek: "Ayşe hastanedemiş" haberini Discord'dan alıp oyunda hastaneye gitmek.

2.3.2. Açık Örnekler (Yasak)  
 · Discord'da duyulan konumu oyunda kullanmak  
 · Yayın bilgisini IC'ye "kulağıma geldi/biliyorum" şeklinde taşımak  
 · PM'den gelen bilgiyi karakter biliyormuşçasına kullanmak  
 · Sesli/Discord'dan öğrenilen detayla doğrudan karakteri suçlamak veya yönlendirmek

2.3.3. IC/OOC Ayrımına Uymak  
 IC'de yaşanan OOC'ye, OOC'de olan IC'ye taşınamaz. Karakterin tepkisi, yalnızca IC deneyimine dayanmalıdır.

2.3.4. Tartışmalar ve Çözüm  
 Metagaming ihlalinde tartışma başlatmak yasaktır. Doğru yöntem; durumu kayıt altına alıp ticket üzerinden bildirmektir.  
 Örnek: "Metagaming yaptın" demek yerine /report veya ticket kullanılmalıdır.

2.3.5. Ghost RP ve Yönetim Yönlendirmeleri  
 Etkinlik, teknik aksaklık veya scriptsel hatalarda yönetimin "Ghost RP" talimatları bağlayıcıdır. Amaç, rol bütünlüğünü korumaktır.

2.3.6. Bilgi Sızdırma ve İzinsiz Paylaşım  
 Bir karakterin geçmişi/gizli planı/özel olayları OOC'de öğrenilip IC'de kullanılamaz. Yayın, forum, sohbet veya DM'den edinilen bilgiler IC sayılmaz. Oyuncu, sadece kendi karakterinin IC deneyimlerini bilip ona göre tepki verebilir.  
 Not: "Duydum, söylediler" gibi IC bahaneler metagaming savunması olamaz.

## **2.4. FearRP ve NVL (Hayatın Değeri)**

FearRP ve NVL, rol bütünlüğünü sağlayan temel kurallardan biridir. Her karakter, yaşamını kaybetme ihtimalini gerçekçi bir şekilde hissedip buna göre hareket etmelidir.

2.4.1. FearRP'nin Tanımı  
 FearRP; hayati tehlike olan durumlarda karakterin mantıklı ve gerçekçi tepkiler vermesidir. Oyuncu, karakterini "ölümsüz/korkusuz/etkilenmez" gibi gösteremez.  
 Örnek:  
 · Silah doğrultulmuş karakterin kaçmaya kalkışması  
 · Zombi saldırısında sakinçe yürümeye devam etmesi  
 Bu davranışlar FearRP ihlali sayılır.

2.4.2. NVL'nin Tanımı  
 NVL, hayatın değerini bilme kuraladır. Karakter, yaşamını riske atacak davranışlardan kaçınmalı; hayatta kalma içgüdüsüyle hareket etmelidir.

2.4.3. Açık Örnekler (Yasak)  
 · Silah doğrultulmuşken normal davranmak  
 · Zombi sürüsü içinde tehlike yokmuşçasına yürümek  
 · Kurtulamayacağı bir durumda direnmeyi sürdürmek  
 · Ölüm tehdidi altındayken alay etmek/mantıksız cevaplar vermek

2.4.4. Karakterin Gerçekçiliği  
 Her karakterin ölüm korkusu mevcuttur. "Benim karakterim korkusuzdur" beyanı, ölüm karşısında mantıksız davranmayı meşru kılmaz; korkuyu bastırmak bir rol tercihidir.

2.4.5. Kaçırılma ve Esir Rolleri  
 Kaçırılma/esir rolleri gerçekçi ve tutarlı oynanmalıdır. Karakter, hayatını hiçe sayacak şekilde direnemez veya tehdidi alaya alamaz. Roller karşılıklı rıza ve karakter sınırları dahilinde yürütülmelidir.  
 Örnek:  
 · "Vur hadi beni" diyerek meydan okumak NVL ihlalidir.  
 · "Korkudan paniğe kapılıp tutarsız davranmak" iyi bir FearRP örneğidir.

## **2.5. Combat Logging**

Combat Logging; rol sırasında veya rolün doğrudan devam ettiği süreçte, rolü aksatacak şekilde oyundan çıkmaktır. Bu davranış, rol bütünlüğünü ve diğer oyuncuların deneyimini bozduğu için yasaktır.

2.5.1. Tanım  
 Çatışma, kovalamaca, kaçırılma, rehin alma, yaralanma gibi kritik anlarda oyundan çıkmak; IC durumdan kaçmak amacıyla sunucudan ayrılmak Combat Logging kapsamındadır.

2.5.2. Örnekler (Yasak)  
 · Silahlı çatışma sırasında çıkış yapmak  
 · Kaçırılma/rehin rolünde sunucudan ayrılmak  
 · Yaralı halde rol sürerken oyundan çıkmak  
 · Zombi saldırısı altında "AFK/çıktım" diyerek bağlantıyı kesmek  
 Not: "Lag oldu kapattım" mazereti, tekrarlanmaması kaydıyla dikkate alınabilir.

2.5.3. İstisnalar  
 Gerçek hayattaki acil durumlarda (sağlık, aile vb.) mümkünse /report veya ticket ile bilgi verilmelidir. İnternet/elektrik kesintisi gibi teknik arızalarda, geri bağlanınca rolün devamı sağlanmalıdır. Kısa bir açıklama bile rolü yeniden kurmaya yardımcı olur.

2.5.4. Rolün Devamlılığı  
 Combat Logging, sadece kendi rolünü değil; karşı tarafın emeğini ve sahne bütünlüğünü de heba eder. Rolü tamamlamak saygı göstergesidir; yarım bırakılan her sahne hikâyeye ve topluluk kalitesine zarar verir.

## **2.6. RDM ve VDM Kuralları**

RDM/VDM; oyuncular arası adaleti yok eder ve evrenin gerçekçiliğini bozar. Şiddet, ancak rolün doğal bir sonucu olduğunda anlam ifade eder.

2.6.1. RDM Tanımı  
 Geçerli bir IC gerekçe olmaksızın veya rolü inandırıcı bir şekilde geliştirmeden saldırmak/öldürmek RDM'dir.  
 Yasak örnekler:  
 · Keyfi silah kullanımı  
 · IC geçmiş/husumet olmadan sebepsiz yere öldürmek  
 · Sözlü gerilimi pas geçip direkt silaha sarılmak

2.6.2. VDM Tanımı  
 VDM, araçların gerçekçilik dışı bir biçimde silah niyetine kullanılmasıdır.  
 Yasak örnekler:  
 · Oyuncuların üzerine kasten araç sürmek  
 · Rol dışı sebeplerle araçla çarpmak  
 · Kaçamayacak durumdaki birine araçla defalarca müdahalede bulunmak

2.6.3. Rol Gerekçesi Zorunluluğu  
 Her şiddet eylemi, güçlü bir IC gerekçeye dayanmalıdır. Olay akışıyla örtüşmeyen şiddet RDM/VDM kabul edilir. Rolün amacı öldürmek değil; etkileşim yaratmaktır.  
 Örnek:  
 · "Karakterim öfkelendi, vurdum." geçerli bir gerekçe değildir.  
 · "Evvelce saldırıya uğradığı için benzer vaziyette refleks göstermesi" geçerli gerekçe sayılabilir.

2.6.4. Araç Kullanımı ve Gerçekçilik  
 Araçlar; ulaşım ve hayatta kalma amacıyla kullanılır. Araçla saldırı, yalnızca rolün doğal akışı içinde (örneğin zombi sürüsünden kaçarken) kabul görebilir. Aracı silah gibi kullanmak VDM'dir.


## **2.7. Karakter Ölümü ve CK Kuralları**

Karakter ölümü, rol bütünlüğünü doğrudan etkileyen ve geri dönüşü olmayan bir karardır. Her oyuncu, ölümü gerçekçi, tutarlı ve kurallara uygun oynamakla yükümlüdür.

2.7.1. CK (Character Kill) Tanımı  
 CK, karakterin evrenden tamamen silinmesidir. CK olan karakter geri dönemez. CK, yalnızca yönetim onayı, IC gerekçe, gerekli kanıtlar ya da şartlar oluştuğu takdirde uygulanır. Akabinde oyuncu yeni karakter oluşturur; yeni karakter eskiyle doğrudan bağlantı kuramaz.

2.7.2. Ölüm Rolü Zorunluluğu  
 Her ölüm sahnesi detaylı ve gerçekçi canlandırılmalıdır. Acı, korku, panik, çaresizlik gibi hisler role yansıtılmalıdır. "Ölmüyorum/ölmedim zira istemiyorum" yaklaşımı NVL/FearRP ihlalidir. Ölümü es geçmek veya IC'yi yok saymak kabul edilemez.

2.7.3. CK Süreci  
 CK talebi ticket ile yönetime iletilir. Yönetim; IC gelişim, gerekçeler ve kayıtları inceleyerek karar verir. Onay olmaksızın hiçbir karakter tek taraflı CK edilemez. CK kararı, Kaze-Z adminleri ve gerekli şartları karşılayan kişiler (Topluluk ihanet durumları vb.) tarafından uygulanabilir.

2.7.4. Karakter Hikâyesi ve Gelişimi  
 CK, yalnızca bir karakteri değil; onunla etkileşimde bulunanların hikâyesini ve duygusal bağlarını da etkiler. Bu sebeple CK kararları dikkatle ve gerekçeyle alınmalıdır. CK bir "ceza" değil; "hikâye tamamlanmasıdır."

## **2.8. Rol İhlalleri (FailRP, Troll vb.)**

Rol bütünlüğünü bozan her türlü tutum ihlal sayılır. FailRP, troll davranışlar ve benzeri eylemler, evrenin gerçekliğine ve oyuncuların emeğine zarar verdiği için yasaktır.

2.8.1. FailRP  
 FailRP; karakterin IC gerekliliklerini yerine getirmemesi veya gerçekçilikten uzak davranmasıdır.

Örnekler:  
 . Role uygun olmayan hareketler  
 · Karakterin kişiliğiyle çelişen tutumlar  
 · Yaralıyken koşmayı sürdürmek  
 · Gerçek olayların sonuçlarını IC'ye yansıtmamak

2.8.2. Troll Davranışlar  
 Rol ortamını sabote etmek, ciddiyetini bozmak veya alaya almak yasaktır.  
 Yasak:  
 · Gereksiz ses çıkarmak, rol sırasında uygunsuz emote/dans kullanmak  
 · Rol anında anlamsız hareketlerle dikkat çekmek  
 · Oyunu "şaka/geyik" ortamına dönüştürmek

2.8.3. Mizah ve Şaka Kullanımı  
 Apokaliptik atmosfer, farklı psikolojilere ev sahipliği yapabilir; mizah, karakterin yapısıyla sınırlı kalmak kaydıyla rolün bir parçası olabilir. Ancak abartılı mizah, rol ciddiyeti hiçe sayıldığında veya deneyimi bozduğunda troll davranış olarak addedilir.

2.8.4. Rolün Ciddiyetine Zarar Vermek  
 Evrenin gerçekçiliğine aykırı, mantıksız veya evren dışı roller yasaktır.  
 Yasak:  
 · "Süper kahraman" gibi davranmak  
 · Komedi unsuru ile inandırıcılığı zedelemek  
 · Gerçek dışı ekipman/güç/davranış sergilemek

2.8.5 Copbait İhlali 

Sunucu içerisindeki kolluk kuvvetleri ve bağlayıcı güçler ile etkileşime girdiğiniz rollerde copbait yapmanız durumunda OOC olarak herhangi bir yaptırım ile karşılaşmazsınız ama rolün olağan akışı ve gidişatına göre çeşitli IC sonuçlar ile karşı karşıya kalabilirsiniz. Yaptığınız şeyin bir rolden ziyade, yaşayan bir evrendeki karakteri canlandırmak olduğunu unutmayın. Yaptığınız her rol sizin inisiyatifinizdedir ve sonuçları bulunmaktadır.

## **2.9. Dolandırıcılık (Scamming) ve Exploit**

Rol ve oyun bütünlüğünü aksatan dolandırıcılık ve exploit kullanımı yasaktır. Oyun içi dengenin korunması topluluğun önceliğidir.

2.9.1. IC Dolandırıcılık  
 IC dolandırıcılık; hikâyeye hizmet etmeyen, haksız kazanç odaklı manipülasyonlardır. Kaze-Z'de aldatma, yalnızca hikâyeye katkı sunduğu sürece kabul görebilir.  
 Yasak örnekler:  
 · Oyuncular arası ticarette güveni kötüye kullanmak  
 · Var olmayan bir ürünü "varmışçasına" pazarlamak  
 · Geçerli bir IC gerekçe olmadan aynı kişiyi sürekli zarara sokmak

2.9.2. OOC Dolandırıcılık  
 OOC dolandırıcılık; oyun dışı ortamlarda gerçek para/çıkar karşılığı işlemler yürütmektir.  
 Yasak:  
 · Gerçek para karşılığında item/karakter/whitelist satışı yapmak  
 · Discord üzerinden mal/eşya/avantaj takasına girişmek  
 Bu eylemler doğrudan kalıcı yasaklamaya yol açar.

2.9.3. Exploit Kullanımı  
 Script, bug veya mekanik açıklarını kötüye kullanarak haksız avantaj sağlamak yasaktır.  
 Örnekler:  
 · Envanter bug'ıyla eşya kopyalamak  
 · Model hataları üzerinden saldırı avantajı elde etmek  
 · Script hatalarını IC çıkarına çevirmek  
 Exploit tespit edildiğinde kayıt alınır ve ağır yaptırım uygulanır.

2.9.4. Üçüncü Parti Uygulamalar  
 Makro, otomatik tıklama, hile yazılımı, FPS/grafik manipülasyonları veya dengeleri bozan her türlü yazılım yasaktır. "Performans artışı" bahanesi de bu yasağı delmez. Bu ihlaller doğrudan kalıcı uzaklaştırma nedenidir.

## **2.10. Safezone ve Imperium Güvenlik Kuralları**

Sunucu içindeki ana (Sunucu hikâyesinde belirtilen) güvenli bölgeye Imperium adı verilir. Bölge, Defiance tarafından yönetilir ve emir komuta üstünlüğü ilgili komutana aittir.

2.10.1. Imperium Tanımı ve Yönetimi  
Imperium, mantık çerçevesinde varlığını koruyan ve güvenliği Defiance tarafından sağlanan bir alandır. Necron emirleri burada mutlaktır.(Necron : Defiance’a bağlı askeri birlik)

2.10.2. Giriş ve Çıkış Denetimleri  
 Imperium'a giriş-çıkışlar Necron birliklerince kontrol edilir. Ghost RP dahil herkesin üst araması, sağlık kontrolü ve enfeksiyon testi yapılır. Bu rollere tam olarak uymak zorunludur; uymayanlara IC ve OOC ceza uygulanır.

## **2.11. Çatışma Kuralları (Combat Rules)**

2.11.1. Çatışma Başlatma Şartı  
 Kuvvetli bir IC gerekçe bulunmadan çatışma başlatılamaz. Sözlü gerilim, tehdit, takip gibi safhalarla doğal tırmandırma esastır. "Anlık hiddet", "tahrik" veya OOC motivasyon geçerli bir mazeret değildir. Yönetim izni ile buradaki rollerde hızlandırma talep edilebilir. Tırmandırma ilkeleri, rolün akışına göre yönetim izniyle hızlandırılabilir.

2.11.2. Tırmandırma (Escalation) İlkesi  
 İkaz \- Tehdit rolünden sonra taraflar arasında karşılıklı gerçekleşen rolün sonucu barışa çıkmıyor ise taraflar bilmelidir ki ölümcül güç silsilesi gözetilir. Barışa çıkmayan her türlü durumda, tehdit açık bir beyan ise taraflar birbirine silahını çekip, ölümcül güç uygulamakta serbesttir. **DİKKAT \! Taraflardan biri kendini geride tutuyor ve tartışmayı tehdit seviyesine getirtmek istemiyorsa o an orada çatışma başlayamaz. İleriye dönük şekilde tehdit eden taraf niyetini belli ederek ayrılmalıdır.**

**Örn: Tehditkar taraf: ‘’Seni bugün değil ama yarın ilk gördüğüm yerde öldüreceğim\!’’ dedikten sonra taraflar bilmelidir ki bir sonraki karşılaşmalarında direkt olarak ölümcül güç uygulayacaklardır.**

2.11.3. Teslim Olma ve Uyma Yükümlülüğü  
 Silah doğrultulan, etrafı sarılan veya kaçış imkânı bulunmayan karakterler FearRP/NVL gereği makul davranır ve direktiflere uyar. Teslim olana orantısız güç tatbik edilemez. Necron veya yetkili birimler, operasyonel gerekçelerle bu kuralın istisnası olabilir.

2.11.4. Çekilme ve Kovalamaca  
 Açıkça geri çekilen/kaçan taraf olduğunda, diğer taraf gerçekçi imkânlarla takip edebilir. Ucu bucağı olmayan kovalamaca, spawn noktasında pusu veya intikam amaçlı sürekli takip yasaktır.

2.11.5. Ateşli Silah Kullanımı  
 Kör atış (blind fire), ikazsız tarama veya sivil bölgelerde rastgele ateş açmak sizi müşkül durumda bırakabilir. Imperium ve kontrol noktası civarında çatışma çıkarmak büyük bir roldür ve akabinde Necron birliği tarafından karakteriniz infaz (CK) edilebilir; neticelerini göze almadan böyle bir işe kalkışmayınız.

2.11.6. Sivil, Rehine ve Üçüncü Kişiler  
 Sivil ve rehinelerin can güvenliği önceliklidir. Rehine rolleri sebepsiz başlatılamaz ve azami 1 saat sürer. İşkence veya uzun süreli işlevsiz bekletme yasaktır. Süre uzatımı için tarafların müşterek talebiyle ticket üzerinden yönetim onayı alınır.

2.11.7. Yağma ve Eşya Alımı  
 Çatışma devam ederken yaralı/ölü karakterlerden yağma (combat looting) yasaktır. Çatışma sona erdikten sonra eşya alımı rol dahilinde ve görünür biçimde yapılmalıdır.

2.11.8. Tıbbi Müdahale ve Yaralı Taşıma  
 Ağır yaralananlar, yaralanmayı rollemek mecburiyetindedir. Müdahaleler güvenli bölgede yapılmalı; çatışma ortasında "ani iyileşme"ye başvurulmamalıdır. Olay sonrası protokole uygun hareket etmelidirler

2.11.9. Dost Ateşi ve Grup Koordinasyonu  
 Çatışma evvelinde gruplar kimliklendirme ve işaretleşme yapmalıdır. Dost ateşi, karambol atışlar veya "önüne gelene sık" emirleri kabul edilemez.

2.11.10. Delil ve Raporlama  
 Çatışma kaynaklı ihlal iddialarında kayıt veya ekran görüntüsü ibraz edilmelidir. Taraflar OOC tartışmaya girmeden ticket açar; hüküm yönetimindir.

2.11.11. Yaptırımlar  
 İhlaller, RDM/VDM, Powergaming ve FearRP/NVL hükümleriyle birlikte değerlendirilir.  
 · Uyarı  
 · Geçici uzaklaştırma  
 · Kalıcı yasaklama  
 Yönetim; bozulan rolleri iptal etme veya yeniden oynatma yetkisine haizdir.

## **2.12. After the Paradise (AP)**

Rol bütünlüğünü korumak için alışılagelmiş olan NLR(New Life Rule) kuralının aksine AP(After the Paradise) kuralı sizlere yaşadığınız rolü hatırlama şansını sunar. Karakteriniz, scriptsel olarak öldüğünde, öldüğü ana kadar olan her şeyi hatırlayabilir. E çektiği durumlar veya arkadaşı tarafından tedavi edildiği durumlar dahildir.  

2.12.1. Hayır, hatırlamıyorsun.  
Karakteriniz her ne koşulda olursa olsun scriptsel olarak öldükten sonra tedavi olana kadar hiçbir şekilde bilinci açılamaz. Karakteriniz scriptsel olarak ölüyken, karakterinizin etrafında dönen hiçbir olayı hatırlayamaz ve rolünüze yansıtamazsınız. **Kuralın yok sayılması durumunda ağır yaptırımlar uygulanabilir.**

2.12.2. Evet, hatırlıyorsun.  
 Yalnız ve yalnız, sizi vuran bir oyuncu. /do komutu üzerinden bilincinizin açık olması yönünde izin verirse bu kural yok sayılır. İzin verildiği andan itibaren, scriptsel olarak ölü bile olsanız karakteriniz gördüğü ve çevresinde dönen olayları hatırlayabilir.

## **2.13. Lore ve Gerçekçilik**

Rol bütünlüğü, sunucunun kendi lore'una (hikâye, zaman çizelgesi, atmosfer) sadık kalınarak idame ettirilir. Bütün karakterler, olay ve davranışlar bu gerçekçilikle uyumlu olmalıdır.

2.13.1. Lore Uyumu  
 Karakterler; Kaze-Z'nin hikâye yapısı ve dönemine uygun düşmelidir. Karakter hikâyesi, zaman çizelgesi ve atmosferle çelişemez. Doğaüstü güçler, fantastik/ünlü temelli veya gerçek şahıs figürleri yasaktır. Bütün karakterler 18+ olmalıdır; daha küçük yaşta karakter başvuruları reddedilir.

2.13.2. Gerçekçilik İlkesi  
 Karakterlerin mantıklı bir mazisi, şahsiyeti ve davranış kalıbı bulunmalıdır. Karakter "herkesçe bilinen şöhretli biri" değil; kendi çevresinde anlamlı bir şahsiyet olmalıdır. Fiziksel, psikolojik ve toplumsal hudutlar role yansıtılmalıdır.

2.13.3. Mizah ve Psikolojik Unsurlar  
 Komedi/geyik veya tamamen "şaka karakterleri" kabul görmez. Her karakterin gayesi, geçmişi ve motivasyonu olmalıdır. Psikolojik rahatsızlık eklemek isteyenler, durumu ticket ile bildirip onay almalıdır. Atmosferi bozacak/sansürleyecek karakterler yasaktır. Mizah; karakterin travması, mizacı veya hayatta kalma tarzı üzerinden doğal bir şekilde işlenebilir; aşırılık IC netice doğurur.

2.13.4. Karakter Gelişimi  
 Gelişim mantık dairesinde ilerlemelidir. Hiç kimse "korkusuz/yenilmez" değildir; herkesin limitleri vardır. Bilgiler birikimli ilerler; tecrübeler üzerine koyarak gelişim sağlanır. Ani güçlenme, absürt dönüşümler ve evren dışı sıçramalar yasaktır.

2.13.5. Hikâye ve Atmosferin Korunması  
 Rollerin yalnızca ferdi değil; evrenin tamamını etkilediği hatırdan çıkarılmamalıdır. Sunucudaki tüm hikâyeler birleşerek evreni meydana getirir. Rol bütünlüğüne zarar veren davranışlar FailRP, Troll RP veya Low RP olarak değerlendirilir ve yaptırımla karşılanır.

2.13.5.1. Kıyafet Kuralları  
 Apokaliptik gerçekçiliği korumak adına kıyafet tercihi atmosfere münasip olmalıdır. Zombi ve çevresel tehditler barındıran bir ortamda mantıksız/uygunsuz/gerçek dışı kıyafetler giyilemez. Necron olmayan bireylerin Necron kıyafetlerini kullanarak sosyal rol yapması katiyen yasaktır; tespiti halinde yaptırım uygulanır. Oyuncular, hava şartlarını role yansıtmalı ve kıyafet seçimini buna göre yapmalıdır.

## **2.14. Genel Karakter Kuralları**

2.14.1. Özgünlük ve Sahiplik  
 Karakter özgün ve oyuncuya ait olmalıdır. Karakter değiştiğinde önceki karakterin kimliğine dair her şey "unutulmalı"; bilgi, ilişki veya çıkar yeni karaktere aktarılmamalıdır. OOC ticaret yasaktır; karakterlerle toplanan eşyalar/loot OOC para veya çıkar karşılığında satılamaz/devredilemez. Tespit durumunda en ağır cezalar uygulanır. Kazanım IC süreçlerle elde edilmelidir.

2.14.2. Karakter Sayısı  
 Başlangıçta yalnızca 1 ana karakter oluşturulabilir. 2. karakter, yönetim izni ve onaylı başvuru sonucunda açılabilir. Rol ekibi için karakter sayısı limiti, yönetim kararındadır.

2.14.3. Alt Karakter Kuralı  
 Alt karakter, ana karakterle iletişim kuramaz; mal, bilgi, eşya, ittifak veya düşmanlık aktarılamaz. Alt karakter başvuruları yönetim onayına tabidir; yazılı karakter hikâyesi şarttır. Aktif rollerin çakışmaması ve görevlerin (Necron dahil) aksamaması gözetilmelidir.

## **2.15. Karakter Oluşturma ve Özellikleri**

2.15.1. Oluşturma İlkeleri  
 · Özgünlük: Atmosfere uygun özgün karakter şarttır.  
 · Kopya yasak: Dizi, film, oyun veya ünlü karakterlerin birebir kopyası yasaktır. Hafif esintiler, abartıya kaçılmadan kabul edilebilir.  
 · Yaş: Tüm karakterler 18+ olmalıdır; çocuk rolleri yasaktır.

2.15.2. Özellik ve Denge  
 · İsim: Ünlü kişilerle birebir aynı veya çağrışımlı isimler kullanılamaz.  
 · OP yasağı: Aşırı güçlü/yenilmez karakterlere izin verilmez; "her şeye hakim/muktedir" yaklaşımı yasaktır.  
 · Psikoloji: Psikolojik rahatsızlık konseptleri, ticket + yönetim onayıyla, incelenmiş ve dengeli bir şekilde oynanabilir. Rastgele/ölçüsüz kullanım yasaktır.  
 · Mizah: Aşırı mizah/geyik, rol ciddiyetini bozduğunda FailRP/LowRP sayılır.

## **2.16. Rol Kuralları**

2.16.1. Karakterde Kalma Zorunluluğu  
 Sunucuya giriş ve karakter seçimiyle birlikte IC rol zorunludur. OOC tavırlar veya "rol dışında takılma" kabul edilmez.

2.16.2. Sürekli Roleplay İlkesi  
 Kaze-Z, kesintisiz roleplay esasına göre işler. Oyunda geçirilen her an IC kabul edilir. "Şu an rol yapmıyorum" gibi beyanlar geçersizdir. OOC konuşmalar yalnızca /pm, /report veya ticket üzerinden gerçekleştirilebilir.

2.16.3. Rol Müdahalesi ve Geçerlilik  
 Bir rolün iptali, tarafların ve gerektiğinde yetkililerin ortak kararıyla mümkündür. Hiçbir oyuncu tek taraflı "rol iptal" diyemez. Müdahaleler IC çerçevede ve karşılıklı rızayla yürütülmelidir.

2.16.4. Gerçekçilik ve Rol Sınırları  
 Her rol, evrenin gerçekçiliği ve karakter sınırları içinde yapılmalıdır. Karakterlerin korku, acı, yorgunluk ve sınırlara sahip olduğu unutulmamalıdır. "Korkmaz/etkilenmez" yaklaşımı FearRP ihlalidir. Abartılı, evren dışı veya keyfi roller FailRP sayılır. Mizah ölçülü kullanılmalı; rol ciddiyetini bozan aşırılıklar LowRP olarak değerlendirilir.

2.16.5. Ghost RP ve Yönetim Yönlendirmeleri  
 Etkinlikler, teknik aksaklıklar veya yönetim yönlendirmeleri kapsamında Ghost RP uygulanabilir. Tüm oyuncular bu talimatlara uymak zorundadır. Uymamak veya süreci baltalamak ağır ihlaldir.

2.16.6. Rolün Sürekliliği ve Sonuçları  
 Rol başlar başlamaz bağlayıcıdır. Oyuncu, rolü keyfine göre yarıda bırakamaz veya neticelerinden kaçınamaz. Rol esnasında alınan kararlar, karakter gelişimini ve evrenin bütünlüğünü etkiler.

2.16.7. Yaptırımlar  
 Rol kurallarının ihlali yaptırım gerektirir.  
 · Hafif ihlaller: Uyarı veya geçici susturma  
 · Tekrarlanan/ciddi ihlaller: Geçici uzaklaştırma  
 · FailRP, LowRP, GhostRP'ye uymama gibi ağır ihlaller: Kalıcı yasaklama

## **2.17. Enfeksiyon, Yaralanma ve Medikal RP**

2.17.1. Enfeksiyon ve Isırılma  
 Zombi teması gereği ısırılma/kan teması ciddi enfeksiyon riskidir. Isırılan karakter semptomları ciddiyetle rollemelidir.

2.17.2. Yaralanma ve Bayılma RP  
 Ağır darbe/kurşun/ısırık sonrası; ağrı, kan kaybı, baş dönmesi, refleks kaybı gibi etkiler role yansıtılmalıdır. "Anında iyileşme" beklenemez; ilk yardım \- stabilizasyon \- taşıma \- tedavi silsilesi izlenmelidir. Tıbbi malzeme/ilaç kullanımı IC erişim ve miktarla sınırlıdır; sınırsız kullanım FailRP'dir.

2.17.3. Ölüm ve Ekipman  
 Ölüm sonrası NLR uygulanır (bkz. 2.12). Combat looting yasağı (bkz. 2.11.7) geçerlidir.

### **2.17.5. Hastane ve Sağlık Rolleri**

2.17.5.1. Güvenli Bölge İlkesi  
 Hastane, emniyetli sahalardan biridir. Hastane içerisinde hekime/sağlık personeline karşı illegal rol yapılamaz.

2.17.5.2. Hasta Kabul ve Reddetme Yetkisi  
 Hekimler, IC tavır ve davranışlara istinaden hasta kabulünü reddedebilir. Bu durum, OOC gerekçelerle değil; IC süreçle uyumlu bir şekilde tatbik edilmelidir.

2.17.5.3. Taburcu Süreçleri  
 Yaralanan oyuncu kendi durumu ile alakalı gerekli bilgileri doktora (DO) ilgili komutlar ile ilettikten sonra doktor ile arasında ilerleyecek olan rol içerisinde karşılıklı insiyatif ile kararlaştırılmalıdır.

2.17.5.4. Ağır Hastalık Rolleri  
 Kanser gibi ciddi hastalık rolleri için Necron yönetimiyle (ticket) irtibata geçilip onay alınmalıdır.

2.17.5.5. Medikal Rolün Gerçekçiliği  
 Yaralanma, enfeksiyon ve hastalıklar gerçekçi bir surette role aksettirilmelidir:  
 · Kurşun yarası şipşak iyileşmez. Dolayısıyla kişinin tedavini sürecenin hemen ardından çatışmaya dönmesi yasaktır. (30 Dakika)  
 · Kan kaybı, acı, refleks yitimi, halsizlik gibi semptomlar mantıklı bir şekilde oynanmalıdır.

## **BURAYA DÖN 2.18. Güvenli Bölge Kuralları ve Yağma/Raid**

2.18.1. Base Kuralları

2.18.1.1. Yerleşim Alanları  
 Bütün barınaklar; gerçekçi ebat, savunma/erişim mantığı ve harita akışına uygunluk arz etmelidir. Defiance civarında (yönetimin ilan ettiği hudutlar/metreler) kalıcı barınak tesis etmek yasaktır.

2.18.2. Raid/Yağma Kuralları

2.18.2.1. Raid Şartları  
 Raid, münhasıran kuvvetli bir IC gerekçe, ön hazırlık ve görünür rol ile gerçekleştirilebilir. Zaman aralıkları, ekipman zaruretleri ve bildirim usulleri (mevcutsa) yönetimce duyurulur ve bağlayıcıdır.

2.18.2.2. Grief Yasağı  
 Rol dışı gayeyle tamamen imha etme, kasıtlı spawn kampı veya sürekli taciz yasaklanmıştır.

2.18.2.3. Karşı Rol ve Sonuç  
 Müdafaa eden taraf, FearRP/NVL ve gerçekçilik çerçevesinde rol sergilemelidir. Kayıp ve hasarlar IC neticelere yansıtılmalıdır.

## **2.19. Ekonomi, Ticaret ve Takas**

2.19.1. IC Ekonomi Esası  
 Mal/hizmet akışı IC ticaret ve takas ile döner; OOC ticaret kesinlikle yasaktır (bkz. 2.14.1).

2.19.2. Adil Ticaret ve Dolandırıcılık  
 Tamamen haksız kazanç maksadıyla, mesnetsiz şekilde sürekli zarar ettirme scamming addedilir (bkz. 2.9.1). Fiyat/ürün mantığı kıtlık ve risk ile uyumlu olmalıdır. Bariz manipülasyon/tekel OOC amaçlıysa yaptırım uygulanır.

## **2.20. Araç ve Teknoloji**

2.20.1. İletişim ve Radyo  
 Frekans/paylaşım IC güvenlik gerektirir; metagaming ile öğrenilen frekansların kullanımı yasaktır. Şifreleme ve anonslar IC karşılığıyla yapılır.

2.20.2. Üçüncü Parti Uygulamalar  
 Adil ve gerçekçi rol deneyimi adına, haksız avantaj sağlayan tüm üçüncü parti yazılımlar yasaktır.

2.20.2.1. Genel Yasaklar  
 · Hile yazılımı, script abuse, bug exploit  
 · Makro programları, donanım destekli otomasyon  
 · Avantaj sağlayan grafik paketleri (FPS boost, PvP paketleri, all day-night mod vb.)  
 · "Mods" klasörüne dosya ekleyerek üstünlük (no recoil, aimbot, hitbox değişimi vb.)

2.20.2.2. İzin Verilenler  
 Görsellik maksatlı bazı grafik paketleri (QuantV, NVE vb.), sadece Kaze-Z yönetimi onaylarsa kullanılabilir. Onaylanmamış ve PvP avantajı sağlayan paketler yasaktır.

2.20.2.3. KazeGuard ve Yaptırımlar  
 KazeGuard ile tespit edilen yasaklı yazılım kullanımlarında ceza kesindir, itiraz edilemez ve kaldırılmaz. Karakterler, envanter ve kazanımlar kalıcı olarak silinebilir. Doğrudan kalıcı uzaklaştırma uygulanacaktır.


## **2.21. Fraksiyonlar, Diplomasi ve Otorite**

2.21.1 Fraksiyonlar  
Aynı amaç, ideoloji veya hayatta kalma yöntemi etrafında toplanmış; bir lideri, kuralları ve kaynak kontrolü olan organize topluluklar. Oyuncuların dünyadaki kimliğini ve tarafını belirler.

Hikaye belirtilen 4 ana fraksiyon;  
· Karakuyu: Lider Daemon tarafından kurulmuş askeri düzeni baz alarak üyelerine eğitimler veren, yapılan yağma ve soygunların kişiye değil topluluğa mal edildiği, kaynakların kişi bazlı değil havuz ortamında toplanıp kullanıldığı grup.

· Cennet: Lider Max tarafından kurulmuş önceki keşif dalgalarından hayatta kalanlara yardımcı olmayı hedefleyen, yağmayı hayatta kalmak ve kendini koruyabilecek düzeyde tutan, paylaşmanın, tasarrufun uzunca seneler mantıklı şekilde yapıldığında insanlığın yeniden yükseleceğine inanan grup.

· Aurora: Lider Sofia tarafından kurulmuş bulabildiği her türlü kaynağı ve malzemeyi insanlığı yeniden ayağa kaldırmak için kullanan,teknolojinin içerisinde bulundukları kötü duruma çare ve çözüm olduğuna inanan, Cennet fraksiyonu ile geçmişte yakın ilişkileri olan, içerisinde pek çok dindar kimsenin olduğu (Scientology) bilimi günümüzün tanrısı olduğuna inanan grup.

· Obsidyen: Lider Amelia tarafından kurulmuş bulabildiği her kaynağı toplayan ve değerlendirmeye çalışan, döneminde diğer fraksiyonlar ile saldırmazlık ve ticaret anlaşması bulunan, şehir içerisinde pek çok kez yağma ve kaynak arayışı uğruna şekil değiştirip gizlenerek soygunlar yapan, kaynağın bölüşülmediği ‘’bulananındır’’ mentalitesinde ilerleyen, liderin ve yandaşlarının neredeyse fraksiyon içerisinde hiyerarşik anlamda hiç karar almadığı grup. 

2.21.2 Diplomasi  
Fraksiyonlar ve gruplar arasındaki ilişki biçimidir. Ateşkes, ticaret, ittifak veya düşmanlık gibi durumları kapsar ve tamamen rol içi kararlar ile şekillenir.

· **Ateşkes** – Çatışma yok, güven yok  
· **Tarafsızlık** – Saldırı yok, yardım yok  
· **Ticaret Anlaşması** – Kaynak takası  
· **Askerî İşbirliği** – Ortak operasyon  
· **Savaş Toplantısı –** Savaş öncesi tarafların birbirlerine niyet belirtlemeleri ve savaş kurallarını koymaları için eski fraksiyonların yaşadıkları toprak üzerinde zorunlu kıldığı kural.

2.21.3 Otorite  
Bir fraksiyonun veya liderin kural koyma, cezalandırma ve düzeni sağlama gücüdür. Silah, kaynak, bilgi ve halk desteğiyle ayakta durur; yanlış kullanıldığında zayıflar veya yıkılır

**Otorite Kaynakları**  
· Silah Gücü  
· Gıda & Su Kontrolü   
· Bilgi (harita, deney, veri)  
· Halk Desteği

**Ceza Türleri**  
· Sürgün  
· Zorunlu Çalışma  
· Kaynak Kesintisi  
· İnfaz (İhanet gibi ağır suçlarda geçerlidir.)

## **2.22. Raporlama, Delil ve İtiraz**

2.22.1. Raporlama  
 İhlaller, ticket ile; kısa özet \+ zaman \+ taraflar \+ kanıt (görüntü/kayıt) formatında iletilir. OOC tartışma başlatmak yerine ticket açmak mecburidir.

2.22.2. Delil Standartları  
 Ham (kırpılmamış) kayıtlar tercih edilir; manipülasyon şüphesi yaptırım sebebidir. Gizlilik kurallarına (bkz. 1.8) aykırı paylaşım yapılamaz.

2.22.3. İtiraz/Temyiz  
 Verilen kararlara karşı saygılı üslupla temyiz hakkı mevcuttur; ek delil sunulabilir. Nihai karar yönetimindir; kötüye kullanım yaptırıma tabidir.

## **2.23. Karakter Hikayesi (2.15 ve 2.14)**

2.23.1. Over OP  
 Karakterleriniz bazı hususlarda kendini geliştirmiş olabilir lakin hiçbir zaman uzmanlık seviyesinde olamaz. Karakterinize karakter hikâyesinde tanıdığınız artı özellikler eksi özelliklerle beraber ahenk içerisinde olmalıdır. Unutmayın bu evrende kimse mükemmel değildir.

(Örn; Karakteriniz sivil havacılık konusunda temel bir eğitim almış olabilir ama karakterinizin sonradan gelişmiş yükseklik korkusu da bulunabilir. Bu korku ile beraber zor durumda kalmadıkça karakteriniz bir hava taşıtı kullanmaktan çekinecek ve bu da karakterinize bir derinlik veya yeni alabileceği bir karakter gelişimi yaratacaktır.)

2.23.2 Karakter Tanımı

Karakter hikayenizi yazarken, karakterinizin duygu ve davranışları konusunda açık ve net olmalısınız ve bunu rolde birebir şekilde yansıtmalısınız. Tutarlı rol ilkesi, karşınızdaki oyuncunun yaptığınız rolü anlamlandırması ve sonrasında buna uygun davranabilmesi için çok önemlidir. Karakter tanımızı iyi bilmeli ve rollerinizi bunun ekseninde şekillendirmelisiniz.

2.23.3. Gelişim Ağı  
 Yazdığınız karakter hikâyesinde karakterinizi minimum karakter gelişimi ile getirmeye gayret edin. Şayet karakterinize gelişecek bir alan bırakmazsanız karakterinizin hikâyesini oynamaktan haz alamazsınız.

(Kaze-Z helperları okudukları başvuruda karakterin maksimum karakter gelişimi aldığını görürse sizden revize isteme hakkına sahiptir.)

2.23.4. Karakter Sınırlandırmaları  
 Kaze-Z'de yapamayacağınız veya yönetim onayı ile yapabileceğiniz bazı roller vardır;

Deli rolü (Mad RP) yönetim onayı olmadan yapılamaz.  
 18 yaşından küçük karakter oluşturulamaz.  
 Ünlü/Tanınmış kişi rolleri yapılamaz.

2.23.5. Özgünlük  
 Kaze-Z evreninde var olacak karakterlerin hepsi birbirinden farklı ve özgün karakterler olmalıdır. Bu duruma karakter tiplemeleri ve hikâyeleri de dahildir. (Dizi, film ve benzeri kaynaklardan karakterlerinize ufak esintileri "abartılmadığı sürece" yapabilirsiniz.)

2.23.6. Karakterin Yaşam Serüveni  
 Karakterinizin var olacak kişiliğini o karakterin geçmiş dönemde yaşadığı ve tecrübe ettiği durumlar şekillendirir.

Bu durumla birlikte karakterlerinizin çocukluk kısmından şu an olduğu yere kadar geçen süre özenli bir şekilde anlatılmalı ve aceleye getirilmemelidir.

(Kaze-Z helperları okudukları başvuruda karakterin yaşam serüvenini eksik görürse sizden revize isteme hakkına sahiptir.)

2.23.7. Yapay Zeka (AI) Kullanımı  
 Karakterinizin hikâyesini ve gelişimini oluşturma süreci, rol yapma deneyiminizin temel bir parçasıdır.

Bu nedenle, karakter hikâyenizin tamamını veya ana iskeletini yapay zeka araçlarına yazdırmanız yasaktır. Yapay zekadan yalnızca fikir edinmek, ilham almak veya metin düzeltmeleri gibi düşük oranda yardım alabilirsiniz.

Hikâyenin özgünlüğü ve yaratıcılığı size ait olmalıdır.

(Kaze-Z yetkilileri, tamamen AI tarafından üretildiğini düşündüğü başvuruları revize etme veya reddetme hakkına sahiptir.)

## **2.24. Soygun ve Çatışma Kuralları**

Kaynaklar kısıtlıdır; gasp eylemleri oyunun bir parçası olabilir lakin keyfi tutum ve suistimal kabul görmez.

2.24.1. Hayat ve Mülkiyet Dengesi (BU KURAL REDZONE DAHİLİNDE GEÇERLİ DEĞİLDİR)

Bir oyuncu, çatışma neticesinde öldürdüğü karakteri hiçbir surette yağmalayamaz. Aynı şekilde, soyduğu bir karakteri eylem akabinde öldüremez (Loot & Kill / Kill & Loot Yasağı).

2.24.2. Müdahale ve Sayısal Üstünlük

Bir soygun fiili aktifken (IC), vaziyeti gören mağdur oyuncunun arkadaşları, yoldaşlarını kurtarmak maksadıyla ikaz etmeksizin müdahalede bulunabilir. Bu hareket RDM (Random Deathmatch) ihlali sayılmaz.

· Lakin, müdahale eden tarafın bariz bir sayı farkını (örn. 5v1) gözetmeksizin, mantıksız bir çatışmaya girmesi NVL (No Value of Life) olarak addedilir ve bu durum, 2.24.8. maddesinde zikredildiği üzere CK (Yönetim Onayı) ile neticelenebilir.

2.24.3. Soygun Rolü Başlatma Safhası

· Soygun rolünü başlatan oyuncu, soyacağı kişiye yaklaşırken maske takmak ve soygunu yapacağı silahı(sopa,tabanca,bıçak) elinde tutarak kişiye yaklaşmak zorundadır.(sopayla yaklaşıp, sonrasında silah çekemez.)

· Soyguncu, soyulacak kişi ile en az 30 saniye diyalog rolüne girmek zorundadır.

· Mağdur kişi yaklaşan soyguncunun niyetini anlayıp, 30 saniye içerisinde bir karar vermek zorundadır. Teslim olup, soyulmaya müsaade edebilir ya da kaçmayı veya karşılık vermeyi deneyebilir. 

·Mağdur kişi safezonelara kaçamaz. Kovalamaca başladığı andan itibaren, soyguncuyu gözden kaybedene kadar kovalamaca ve soygun rolü devam eder.

·Kovalamaca esnasında soyguncu size kaçış başladıktan 2 dakika sonra RAM ve PIT uygulayabilir. Soyguncunun amacı kaçmanızı engellemektir.

·2 dakikalık süre boyunca soyguncudan kaçarken nesnelere takılıp veya çarpıp düşerseniz, kaza rolünü uygulamak zorundasınız. Soyguncular bu süreçte avantaj sağlayıp, size yaklaşıp öldürmeden soyabilir.

·Sizi soymaya çalışan kişiye karşılık verebilirsiniz, ancak soyguncu eğer sizi etkisiz hale getirirse geçici yara verme hakkı doğar.

·Sizi soymaya çalışan soyguncuya karşılık verip, başarılı olduğunuz senaryoda kişiyi etkisiz hale getirdiyseniz(sistemsel öldürme) kişiyi soyamazsınız.

·Soyguncular, kaçmayı denediğiniz senaryoda sizi etkisiz hale getirdiyse soyamazlar. Sistemsel olarak ölen kişi ise E çekip yeniden doğmak zorundadır.

·Sunucumuzda hitback kuralı bulunmamaktadır. Eğer soyulan tarafsanız, rolün başlangıcından itibaren yapacağınız şeye karar verip, rolün devamında da onu uygulamak zorundasınız. Teslim olduğunuz bir kişiyi, sizi scriptsel olarak soyuyorken öldürmeye teşebbüs etmemelisiniz.

2.24.4. Oto Hırsızlığı ve Güvenli Bölgeler

Bütün Güvenli Bölgeler (Safezones) dahilinde, park halinde olsun veya olmasın, bir vasıtayı veya araç içerisindeki eşyaları çalmak katiyen yasaktır.

· Güvenli Bölgeler haricinde araç hırsızlığı serbesttir. Aracınız sizin sorumluluğunuzdadır. Bunun bilincinde rol yapmanız gerekmektedir. Araç hırsızlığı için herhangi bir diyalog veya belirtmeye ihtiyaç duyulan bir rol gerekli değildir.

·Araç sahibi kişi, aracını çalmaya çalışan herhangi bir hırsızı gördüğü andan itibaren etkisiz hale getirme hakkına sahiptir.

2.24.5. Sayısal Üstünlük ve CK Riski

· Kendinden sayıca bariz üstün olan bir gruba (örn. 1v3, 2v5) bilinçli olarak saldırmak, karakterin hayatını hiçe saymak (NVL) manasına gelir. Bu eylem, başarısızlıkla neticelenmesi halinde, karakterin kalıcı ölümü (Yönetim Onayı) ile sonuçlanabilir.

## **2.25. Kimlik Teşhisi**

Kaze-Z'nin kıyamet sonrası dünyasında, hayatta kalma mücadelesi veren karakterlerin kimlik tespiti, belirsizlik ve dikkat gerektirir. Kimlik teşhis süreçleri, yalnızca IC gözleme, teyit edilebilir bilgiye dayalı çıkarımlara ve tutarlı role istinat etmelidir. Varsayımlar veya "tahmini tanıma" üzerinden gerçekleştirilen agresif eylemler (bilhassa şiddet) ciddi kural ihlali olarak addedilir.

2.25.1. Yüzeysel Kanıt ve RDM İhlali

Kıyafet, saç stili, ayakkabı, maske rengi gibi genel ve herkes tarafından erişilebilir/kullanılabilir detaylar, bir karakterin kimliğini kesin olarak saptamak için kafi deliller sayılabilir. Sunucumuzda metalanabilir kıyafet sistemi bulunmaktadır. İnsanlar sizinle bağdaşlaşmış kıyafetleri veya aksesuarları kullanarak yapacağı illegal eylemler, sizi sorumlu tutmaz ama sorgulatabilir.

(Bir topluluğu, grubu veya ekibi simgeleyen, temsil eden kıyafet parçaları tanınabilir. Bu neviden durumlarda kimlik teşhis kuralları devre dışı kalır.)

· Bu gibi yüzeysel ipuçlarına dayanarak "Bu o şahıstır" varsayımıyla saldırı başlatmak, tehdit etmek veya kaçırmak, doğrudan RDM (Random Deathmatch) ihlali olarak kabul edilir ve ağır yaptırım sebebidir. Kişiyle önce diyaloga girmeli ve durumu netleştirmelisiniz.

·Aynı kıyafetler ile illegal eylemlerde bulunup, ardından sadece maskenizi çıkartarak güvenli bölgelerde veya ilgili insanların bulunduğu yerlerde dolaşmak sizin için tehlikeli olabilir. Kıyafetlerinizin hatırlanması ve sizden şüphelenilmesi gibi senaryolarda yapacağınız role bağlı sonuçlarla karşılaşabilirsiniz.

· Bir karaktere karşı agresif rol (silah çekme, tehdit, kaçırma) tatbik edilebilmesi için, mutlaka tutarlı, IC yollarla elde edilmiş ve role entegre edilmiş kanıtlar (örn. yüzünü net görmek, eğer sizi soyduysa veya kaçırdıysa kıyafetlerinin aynı olması, spesifik bir eylem anına tanıklık etmek) gerekmektedir. Sadece tişörtü aynı diye, insanları yargılayamazsınız.

## **2.26. Redzone (Yüksek Riskli Bölge) Kuralları**

Redzonelar, sunucu içerisinde bulunan rol haricinde insanların eğlenebilmesi ve roleplay kurallarının pek çoğunun saf dışı bırakıldığı, oyun mekaniklerinin sınırlarını aşmaya çalışmadan PVP yapılan alanlardır. Redzone içerisinde oyuncular arasında herhangi bir rol gelişimi yaşanamaz. Mikrofon kullanılmaz ve karakter gelişimi elde edilemez. Bu bölge rolden bağımsız olarak evrenin, oyun mekanikleri ve roleplay sınırlandırması yüzünden yaşanamayacak olayları size sunma yoludur. Neticede oynanılan oyunda fazla kazanç elde etmek, elindeki imkanları ve silah gücünü roleplay sınırlamaları olmadan sonuna kadar kullanmak isteyenlerin yegane eğlence mekanlarından biridir.

2.26.1. Redzone Rol Sınırlandırılması  
·Redzone içerisinde rol yapılmaz, redzone içerisinde karakter gelişimi yaşanmaz, redzone içerisinde girilen çatışmalarda A kişisinin B kişisini vurması ve soyması üzerinden herhangi bir rol gelişimi veya rol devamı kat-i suretle yapılamaz.

Örn: ‘’Bu adam daha öncesinde beni orada da vurmuştu\!’’ bu tarz çağrımlar ağır yaptırımlara sebebiyet verebilir.

·Redzone içerisinde vurduğunuz insanları, yağmalayabilirsiniz ancak redzone alanının dışına taşıyamazsınız. Redzone alanının içinde istediğiniz yere taşıyabilirsiniz.

·Redzone içine dahil olduktan sonra, telsiz kullanarak redzone dışındaki insanları buraya davet etmek, onlarla iletişime geçmek veya onlara alan ile ilgili bilgi vermek yasaktır.

·Redzone içerisinde herhangi bir esir rolü başlatmak, teslim olmak, redzone içerisindeki kişiyi redzone dışına canlı halde taşıyarak esir almak veya herhangi bir koşulda rol başlatmaya yönelik hamle yapmak, **KESİNLİKLE YASAKTIR\!**

2.26.2 Redzone İçerisinde Ölmek

·Redzone içerisinde vurulmanız durumunda, sistemsel olarak E çekip yeniden doğmanız gerekmektedir. ·Herhangi bir şey hatırlayamazsınız. Arkadaşınız sizi redzone içerisinde yağmalayabilir ama herhangi bir yere taşıyamaz veya hastaneye götüremez.

2.26.3. Redzone İçerisi ve Dışarısı  
·Redzone alanı içerisine girdikten sonra, aldığınız bildirim ile gördüğünüz herkese ateş etme hakkına sahipsiniz. Dostluk veya arkadaşlık girmeden önce anlaştığınız kişiler haricinde yapılamaz. Alan içerisinde herhangi bir takımlaşma oluşturmaya çalışmak yasaktır.  
·Redzone alanının dışına çıktıktan sonra, aldığınız bildirim ile rol kuralları tekrar başlamaktadır. Buradan itibaren sunucu ve rol kurallarına sadık bir şekilde ilerlemelisiniz.  
·Redzone giriş/çıkışlarına veya yakın çevresindeki araç giriş/çıkışlarının olduğu bölgelere pusmak, burada rol döndürmeye çalışmak veya fırsat kollamaya çalışmak yasaktır. Redzone alanının dışından içeriye ateş etmek veya bilinçli olarak redzone alanının dışındaki çevre bölümlerde ateş ederek rol başlatmak yasaktır.

2.26.4. Temel İhlallerin Geçerliliği  
·Redzone içerisinde bulunmak; RDM (Random Deathmatch \- Sebepsiz Öldürme), VDM (Vehicle Deathmatch \- Araçla Öldürme), Metagaming veya diğer temel sunucu kurallarını geçersiz kılmaz. Tüm bu ihlaller, bölgeden bağımsız olarak geçerlidir ve cezalandırılır.

2.26.5. Rol İçerisinde Redzone Bölgelerinden Bahsetmek  
 ·Rol içerisinde Redzone’lar, oyuncular tarafından yoğun enfektelerin bulunduğu, insanların yağma yapmaya gitmekten çekindiği, ölüm riskinin yüksek olduğu alanlar olarak kabul edilir.  
·Redzone içerisine girip, ganimet kazandıktan sonra dışarıya çıkan insanlar bunu bir mertebe veya statü gibi gösterip bununla alakalı kendine övünç kaynağı oluşturamaz. Rol içerisindeki diyaloglarında bundan bahsedemez.

## **2.27. Anticheat Hile Koruma Politikası**

Sunucumuzun adil, rekabetçi ve rol odaklı yapısını korumak için tüm oyuncular Anticheat Denetim Politikasını peşinen kabul etmiş sayılır. Sunucuda oynayan her oyuncu, aşağıda sıralanan maddeleri okumuş ve kabul etmiş olarak değerlendirilir.

2.27.1. Anticheat ve Güvenlik Sistemleri

Sunucuda dahili ve harici anticheat sistemleri faal olarak çalışmaktadır.  
 Bu sistemler;

· Oyuncu verilerini,

· Bellek manipülasyonlarını,

· Injecter / Executor teşebbüslerini,

· Makro, recoil scripti, trigger-bot, aim assist benzeri harici müdahaleleri,

· Yasaklı modifikasyonları

otomatik olarak tespit edebilir ve doğrudan cezai işlem uygulayabilir.

2.27.2. Şüpheli Durumlarda İnceleme Yükümlülüğü

Sunucu yönetimi, herhangi bir oyuncu hakkında şüpheli hareket, anormal istatistik, log uyuşmazlığı veya anticheat uyarısı saptadığında detaylı inceleme başlatma hakkına sahiptir.

Bu inceleme kapsamında oyuncudan şunlar talep edilebilir:

· Anticheat doğrulama yazılımı indirmesi ve çalıştırması, (Privacy Policy talep halinde iletilecektir.)

· Bilgisayar üzerinde anlık tarama yapılmasına izin vermesi (sadece anticheat veri kontrolü - kişisel veriler incelenmez),

· Oyun esnasında ekran görüntüsü veya kısa kayıt paylaşması,

· Gerekli dokümanları iletmesi (örn. fare makro yazılımı, oyun DPI ayarları vb.)

Bu süreç tamamen sunucu güvenliği adına yürütülür.

2.27.3. Tarama ve Doğrulama Yazılımını Reddetme

Yönetim tarafından talep edilen doğrulama araçlarını indirmeyi, çalıştırmayı veya taramaya izin vermeyi reddeden oyuncular, "Şüphenin izale edilememesi" gerekçesiyle kalıcı olarak yasaklanabilir.

Açık ifadeyle:

İnceleme talebini kabul etmeyen herkes, potansiyel hile şüphesi sebebiyle direkt banlanır.

2.27.4. Temiz Çıkan Oyuncular

Anticheat taraması yapılan ve herhangi bir sorun tespit edilmeyen oyuncular hakkında herhangi bir yaptırım uygulanmaz. Bu işlem yalnızca şüphelerin giderilmesi amacıyla yapılır.

2.27.5. Anticheat Sistemlerini Manipüle Etmek

Aşağıdaki durumlar doğrudan kalıcı ban cezasına tabidir:

· Anticheat bypass etmeye çabalamak

· Injecter girişimi

· Oyun dosyalarını manipüle etme

· Memory editing

· Makro / rapid-fire scriptleri

· Görünmezlik / godmode / no recoil

· Tetikleyici komut istismarı

· Spoofer kullanımı

· VPN ile log gizlemeye çalışma

Anticheat tarafından tespit edilen ağır ihlallerde itiraz hakkı bulunmamaktadır.

2.27.6. Adil Oyun Sorumluluğu

Her oyuncu kendi cihazından bizzat sorumludur.  
 "Bilgisayarıma arkadaşım erişti", "mouse makrosu kapalı zannediyordum", "program arka planda açık kalmış" türündeki bahaneler kesinlikle kabul edilmez.

## **3 - Terimler Sözlüğü (Ek Tanımlar)**

3.1. Rol Dışı İhlaller

· Non-RP: Role tamamen aykırı, senaryoya katkı sunmayan veya gerçekçilikten kopuk davranışlar. Sürekli gerçekçi rolden kaçınmak bu kapsamda değerlendirilir.  
 · Non-RP Death (NRD): Öldürüldükten sonra hiçbir tepki vermemek, rolden kaçınmak. Örn: ölüm sonrası tepkisiz kalmak.  
 · Ghost Roleplay: Gerçekte var olmayan kişi/olay/nesnelerle rol yapmak yasaktır.  
 · Trash Talk (TT): Karakter öldürüldükten sonra alay, hakaret veya ciddiyetsiz tavırlar takınmak yasaktır.

3.2. Saldırı ve Çatışma İhlalleri  
 · RDM: Rol sebebi olmadan bir oyuncuyu öldürmek.  
 · VDM: Rol dışı gerekçelerle araç kullanarak zarar vermek/ezmek.  
 · Revenge Kill (RK): Öldükten sonra aynı karakterle geri dönüp intikam almak.  
 · Revenge RP: İntikam temelli rol için yönetim onayı şarttır; onaysız girişimler yaptırım gerektirir.  
 · Ambush RP: Sniper gibi uzun menzilli silahlarla habersiz ve rolsüz şekilde öldürmek yasaktır.

3.3. Oyun Açığı ve İstismar

· Bug Abuse: Oyun hatalarını lehine kullanmak yasaktır.  
 · Combat Log: Rol devam ederken oyundan çıkmak yasaktır; gerçek hayat gerekçesi olsa bile önce rol tamamlanmalıdır.  
 · Zombie Environment Breach (ZEB): Zombi ortamında korkusuz davranmak, hataları kötüye kullanmak veya ortamı ciddiyetsizleştirmek yasaktır.  
 · Meta Gaming (MG): Discord, yayın veya üçüncü taraf kaynaklardan edinilen bilgiyi IC'de kullanmak yasaktır.  
 · Mask On: Yüz gizleme yalnızca maske ile sağlanır; maske takan kişi anonimliğini korur.

3.4. Karakter ve Oynanış İhlalleri

· FearRP/NVL: Karakterin hayatını hiçe sayması yasaktır.  
 · After the Paradise (AP): Karakteriniz scriptsel olarak öldüğünde, öldüğü ana kadar her şeyi hatırlayabilir. Öldükten sonrasını hatırlayamaz. Bilinci açık olamaz. E çektiğiniz durumlar veya arkadaşınızın sizi tedavi ettiği durumlar dahil.  
 · Non-RP Karakter: Evrene aykırı, absurt veya gerçek dışı karakterler yasaktır.  
 · Progress Bar RP (PBR): Bir eylemin gerektirdiği süreyi atlamak yasaktır.  
 · Capture: Yakalama/sorgu süreçleri en az 3 saatlik rol kapsamalıdır; süre kısaltılamaz. Alıkonulan oyuncu en fazla 20 dakika tutulabilir.  
 · Designated Outcome Entity (DOE): Ölüm, kaybolma gibi büyük sonuçlar yalnızca yönetim onayıyla oynanabilir.

3.5. İletişim ve Karma Terimler

· Mixing: OOC bilgisini IC'de kullanmak veya IC bilgisini OOC'ye taşımak yasaktır.  
 · Refuse RP: Gerekçesiz biçimde rolü kesmek/oynamaktan kaçınmak yasaktır.  
 · Smilies IC: IC yazışmalarda "xd", ":)", "\<3" gibi emojiler veya kısaltmalar yasaktır.  
 · Car Surfing: Araç üzerinde gerçek dışı biçimde seyahat etmek yasaktır.

Kaze-Z yönetim ekibi, bu kurallarda gerekli gördüğü zaman ve şekilde, herhangi bir gerekçe belirtmeden değişiklik yapma hakkını saklı tutar.

## **4 - Rol Pası Kuralları**

4.1. Tema Rolleri

· Kaze-Z, hikâye odaklı bir rol yapma sunucusudur. Sunucu içerisinde gerçekleştirilen tüm roller ciddi, bağlayıcı ve kalıcı sonuçlar doğurur. Yapılan roller sonucunda karakteriniz önemli kazanımlar elde edebileceği gibi; alınan riskler oranında karakterinizin kalıcı ölümüyle de yüzleşebilir. Sunucuya giriş yapan her oyuncu, bu durumu peşinen kabul etmiş sayılır.

4.1.1. Rol Sorumluluğu

· Kaze-Z bünyesinde rol yaparken, karakterinizin rol içinde yaşadığı tüm olayların ve aldığı kararların sizin iradeniz doğrultusunda şekillendiği göz önünde bulundurulmalıdır. Yapılan araştırma rolleri, keşifler veya tehlikeli karşılaşmalar; karakterinizin bilinçli tercihlerinin bir sonucudur ve bu tercihler, doğrudan sonuç doğurabilir.

· Araştırma yapmak, oyuncunun kendi özgür iradesiyle gerçekleştirdiği bir eylemdir. Bu süreçte karakterinizin karşılaşabileceği tüm riskleri ve tehlikeleri önceden kabul etmiş olduğu varsayılır. Atılan her adım, karakterinizin güvenliğini tehlikeye sokabilecek sonuçlar doğurabilir.

· Tehlikeli bir karşılaşma sonucunda karakteriniz ölümcül hasar alır ve bu durum karakterin ölümüyle sonuçlanırsa, ortaya çıkan tablonun sorumluluğu tamamen oyuncuya aittir. Bu tür durumlar, "haksızlık" olarak nitelendirilemez.

· Rol pasları; Sunucu içerisinde canlı bir kitap gibi gelişmekte olan hikaye, oyuncuların almış olduğu kararlar doğrultusunda şekillenir. Etki- Tepki neticesinde uygun görülen rol imgeleri, sunucu bazında olacak şekilde hikaye sorumluları tarafından oyunculara gösterilir. Gösterilen gelişmeler/roller belirli kesimdeki oyuncuların elde edebileceği ya da çözebileceği nitelikte ögeler olabilir. Rol Pasları hikaye sorumlusunun daha önceden belirlemiş olduğu şablonu kullanır. **Belirtilen şablonun arasına ekstra olarak test ekleme veya oyuncuları Rol Pası ile alakalı yetkinliklerini sınama ile ilgili hak her zaman hikaye sorumlusunun elinde bulunmaktadır.**

· Rol Pası Şablonu; Bütün sunucuya mal olan rol imgeleri \> Rol imgeleri içerisine yerleştirilmiş gizemleri \> Gizemlerin çözülmesi sonucunda oluşan bilgiler \> Bilgi doğrulu için yapılan araştırma rolleri \> Araştırma rolleri esnasında oyuncuların karşılabileceği testler \> Testlerden başarı ile çıkan kişilerin elde ettiği gizem kilidi \> Sonuç.

· **Oyuncuların; rollerini, riskleri ve muhtemel sonuçları gözeterek sürdürmeleri beklenir.**

· Sunucu genelinde paslanan bir rolün imgelerini yakaladığınız eğer imgeleri çözebilecek seviyede yeterliliğe ekip olarak sahip olup olmadığınızı değerlendirmeniz gerekmektedir. Eğer yetkin seviyede değilseniz bu sizi ciddi anlamda üzecek sonuçlar doğurabilir.

## 